钦定四库全书     史部四
后汉书补逸      别史类
提要
臣等谨案后汉书补逸二十一卷
国朝姚之，骃撰之骃，字鲁斯，钱塘人。康熙，己丑，进士，官至监察御史，是编搜辑，后汉书之不传扵，今者八家，凡班固等东观汉记八卷谢承后汉书四卷薛莹后，汉书张璠汉记，华峤后汉书谢沈后汉书袁崧后汉书各一卷司马彪续汉书四卷，捃拾细琐，用力颇勤，惟不着所出之书，使读者无从考证，是其所短，至司马彪书虽佚，而唐李贤甞取其十志以补范书之遗，今后汉书内刘昭所注，即彪之书而之骃，不究源流，谓之范志，乃别采他书之，引司马志者，録之字句相同，曾莫之悟，其谬实为最甚，然洪迈博极羣书，而所着容斋随笔亦以司马志为范志，则其误有所承也，至东观汉记，通考称存者十卷，明初，其书尚在，故永乐大典所载较之，骃所收为多，今已别加裒辑，刋行。
秘府珍藏，非草茅之士所能睹，亦未可以踈漏咎之矣，乾隆四十三年六月恭校上。
总纂官，【臣】纪昀，【臣】陆锡熊，【臣】孙，士毅。
总 校 官【臣】陆 费 墀
后汉书补逸原序
春秋鲁史也，一经宣尼之笔削，而鲁史逸焉等于刍狗，自后司马迁作史记，凭空结撰絶无依傍而班固因之，成汉书，然不闻太初以前尽逸子长之书也，后汉史书自当时人主命词臣撰记后，其踵作者为记，为书凡十余家，葢人人自拟迁固矣，范蔚宗书最晩出不过集诸家之成，以倾液而潄芳耳，故当时雅重东观，记与迁固二书，称为三史，而外此谢华诸书，无一逸者，裴松之注，三国志亦多引之不专，奉宣城也，自唐章懐太子招文学之士，同注范书于仪凤初年上之，有诏付秘书省，自是而诸书稍稍冺矣，故五代及初，唐人其类事，释书尚多，援引诸家者至六臣注文选其引范书已什之七八，迨宋，淳化中，吴淑进注一字，赋表枚举，谢承后汉书张璠汉记，续汉书以为，皆彼时所遗逸者，意其时，惟东观记仅存耳，后景祐初年，余靖王洙奉诏校范书，序其源委，胪列东观以下七种，仅载卷帙之多寡，而于章懐之注，竟不能取诸书，相参对，则诸书之逸而不存，已如逝水，飘风矣，夫范书简而明，踈而不漏，史通固亟称之，然持论之间，不无倒置，议窦武何进之诛宦寺，为违天理，责张骞班勇之使西域，为遗佛书，抑谢夷吾，李郃于方术，枉董宣于酷吏，崇蔡琰于列女而且志，艺丈赞为赘语，流观逸史，未必从同也，蔚宗与甥侄书以为体大而思精，诸序论赞，笔势放纵，实天下之竒作善乎？文中子之言曰：古之史也，辨道，今之史也，耀文范，其耀文者乎？且即以文论而剏造者难工，润色者易好，集众文而润之，范亦不得专美于后也，夫百末防酒非不美也，乃饮醇而忘蘅杜之馨，狐裘之价，千金也，而不知其成自众腋，此亦失先河，后海之义矣，今以蔚宗所定为正史，而谢华诸书等诸刍狗，是以春秋尊范书，吾未之敢信也，或曰古书之，逸者多矣，即如史官所记，东汉以来，其不传者何限，将按籍而补之，恐有塞破世界之忧，是又不然，夫他书可逸，惟史当补近，史文烦或可逸，古史文约尤当补，今试以谢华诸史，与范校其阙者，半其同者，半其阙者，可以传一朝之文，献其同者，且可以参其是非，较其优绌于史学，庻乎其小补也，爰是检阅羣，书钞蕞成帙，考覈同异，间以臆防，合为八种，二十一卷，遂使八百余年，已湮之籍，一旦复裒，然传世日月，潜曜丽天，复光江河，滔滔归自潮汐，岂非撰著家一快事哉？第鲰生固陋，其踈畧之过未能善，补尚俟博雅君子重补，其阙云尔。
康熈，癸巳，夏五钱唐姚之，骃鲁斯氏，谨题于东臯之露涤斋。
后汉书补逸例言
一是编采，自羣书概依原本间有大谬辩如注，言其小疵纎误，统置阙如，不敢妄更。
一列朝诸臣畧次前后不尽，案纪年而差之，以作史者，老韩尚可同传。而儒林循吏，各归一部，原未尝沾沾序列也。
一凡一人事迹，随得随録，亦不序其先后，葢条登缕载，固非列传体耳。
一史体为纪，为传为志，各有所属，今八书既亡，不能探其原帙，但以帝王及诸臣标题，而诸条丽其下，其有采自诸志，无人可附者，特拈数字，以便寻观。
一有同此一条，两书引用互异者，仍兼采并收，不敢妄削。
一诸书多有从同，或嫌冗复然，参看有三善焉，补亡一辩，误二较量，行文髙下三
一末学荒芜，既非行秘，而藏书寂寥，并鲜獭祭之功，其有阙漏，再竢増入。
钦定四库全书
后汉书补逸卷一   ，监察御史姚之骃撰，东观汉记第一。
光武皇帝
光武隆凖日角大口美须眉身长七尺三寸
【案世祖龙章凤质，同符髙祖有非常之畧必有非常之貌也，相又先观其面貌，再度其短长，乃有次第，范纪语语倒置，逊本书逺矣袁宏记与此同】。
帝髙祖九世孙出自长沙定王，王生舂陵节侯舂陵本在零陵郡节侯孙孝侯，以土地下湿，元帝时，求封南阳，蔡阳白水乡，因故国名曰舂陵。
帝生济阳时，先是有凤凰集，济阳故宫中皆画凤凰，圣瑞始于此。
【案是时南顿君为济阳令光武生于县舍也】
光武在舂陵，时望气者言舂陵城中有喜气，曰：美哉，王气郁郁葱葱。
【案范书望气者苏伯阿】
初，光武适新野闻隂后美心悦之，后至长安，见执金吾车骑甚盛，因叹曰：仕宦当作执金吾娶妻，当得隂丽华【案此见范隂后纪】。
光武初起无马骑牛杀新野尉乃得马
【案，世祖虽出自髙帝实与崛起者等卒，乃芟除羣豪，光复旧物，较之一成一旅，而中兴者，其难易何如也？】？
帝为季父故舂陵侯诣大司马严尤府，讼地皇元年十二月壬寅，前租二万六千斛，刍藳钱若干万，时宛人朱福亦为舅讼租于尤尤止车，独与上语，不视福上归，戏福曰：严公寜视卿耶？
【案严尤尘埃，物色特具，只眼后乃与王邑軰共攻昆阳，不为从龙之彦，何也？朱福即朱祐】。
更始害齐武王，光武饮食，语笑如平常，独居辄不御酒肉，枕席有涕泣处。
【案范纪有不敢为，伯升服丧，语史体也，不如此文以隐跃，生妙杂见冯异传】。
上闻王郎兵至，后惊去，至南宫，天大雨，上引车入，道旁空舍，灶中有火，冯异抱薪，邓禹吹火，上对灶，炙衣【案，此亦见异传，想见道旁舍中，真主名世，相向燎火，千载如画】。
故赵缪王子临説光武决水灌赤眉
【案范书，临作林临説既不行即诈，立卜者王郎为天子愚矣，】。
上围邯郸未下，彭宠遗米糒，鱼盐以给军粮，由是破邯郸。
光武至饶阳，官属皆乏食，光武乃自称邯郸使者，入传舍，传吏方进人，良从者饥，争夺之，传吏疑其伪，乃椎鼔数十通绐言邯郸将军至，官属皆失色，光武升车，欲驰而惧，不免还坐，曰：请邯郸将军入，久乃驾去。
【案，时王郎购，光武十万戸于是趣驾南辕，危急甚矣，欲驰还，坐以暇豫得全，既而传中人语，门者闭之，门者不可，岂非呵防有神】。
光武受尚书于中大夫，庐江许子威，资用乏，与同舍生韩子合钱买驴，令从者僦以给诸公费。
【案范书，帝之长安，受尚书通大义，已具治天下之畧矣】。
光武帝夜生时有赤光，室中尽明如昼，皇考异之，使卜者王长卜之长曰：此善事，不可言是嵗有嘉禾生，一茎九穗，长大于凡禾，县界大丰熟，因名上曰秀。
【案此见范纪论中文较简净】
时南阳旱饥而上田独收
【案范书，地皇三年，光武避吏新野，因卖谷于宛，即此时也，】。
更始立上为萧王击铜马大破之乃受降
王莽遣大司徒王寻，大司空王邑将兵来征，莽欲盛威武，【阙】 ，则虎豹犀象竒伟猛兽以长人巨无霸，为中垒校尉，秦，汉以来，师出未尝有也。时汉兵八九千人，二公兵以五六十万，到遂环昆阳城作营，且围之数百重，有流星坠寻营，营中正，昼有云气如坏山，直下营中，不及地尺而散，吏士皆厌伏，上选精兵三千人与战，大破之，杀司徒王寻赴水溺死者以万数，滍水为之不流，【案范志，昼有云气，堕军上名营头星，主覆军，后王寻旋败死，王邑还长安，莽败，亦诛死，即其应也。水经曰：滍水出南阳鲁阳县经昆阳城】。
初，伯升之起也，诸家子弟皆亡逃自匿，曰伯升杀我，及世祖至綘，衣大冠将军，服乃惊以为非，独伯升如此，谨厚者亦为之。
【案范书无将军服三字】
帝时无印得定武侯家丞印佩之入朝
【案范书，此时立刘圣公为天子，光武为太常，偏将军】。
光武初起义兵与诸季市弓弩皆着绛衣赤帻
光武破圣公，与朱然书曰：交锋之日，神星昼见，太白清明。
【案范书不载】
更始以上为大司马，遣之河北，安集百姓，破邯郸诛，王郎入官，收文书，寻得吏民谤毁上言，可击者数千章，上防诸将烧之，曰：令反侧子自安也。
【案萧王，推心置人腹中，故烧谤毁千章，然亦有驾驭之术焉，新破城邑，不如是，人心不定，否则必杀己降矣，安反侧子即所以安天下也？】：
上至邯郸赵王庶兄胡子进马醢
上归旧庐，望见庐，南有火光，以为人持火呼之，光遂赫然属天，有顷不见，上异之。
诸将请上尊号，初，王莽时，上与伯叔及姊聓邓晨穰人蔡少公坐语，少公道防言刘秀当为天子，或曰，是国师刘子骏也，上戏曰：何由知非仆也，坐者皆大笑，时传闻赤伏符不见文章，军中所上未信，到鄗上所与长安同舍，诸生彊华自长安奉赤伏符诣鄗，与上防羣臣复伏固请，乃命有司设坛于鄗之千秋亭，六月，即皇帝位，【案，光武乘时正号以慰攀鳞附翼之俦，本属至正，乃以赤伏符即位，彊华腐儒，适为盛徳，累耳】。
帝使刘终僞称江夏吏诱杀湖阳尉
【案范书，光武起兵，初，屠唐子乡，又诱杀湖阳尉，杂以诈力，故不能比隆三代，】。
帝仁智明达多权畧乐施爱人，在家重慎畏事，勤于稼穑，兄伯升好侠笑，上事田作，比之髙祖兄仲髙才好学，然亦喜游侠，鬭鸡走马，具知闾里奸邪，吏治得失，时防朝请，舍长安尚冠里。
光武起义兵攻南阳，暮闻冡上有哭声，后有人着大冠，绛单衣。
王寻，王邑围昆阳，光武将歩骑千余前去大军四五里而阵，寻邑亦遣兵数千合战，光武奔之，斩首数十级，诸部喜曰：刘将军平生见小敌怯，今见大敌勇，甚可怪也！【案，此乃中兴第一防，自此威名立矣，刘将军岂匹夫勇哉？见小则怯，所以全身，见大则勇，所以安天下】。
诸将劝光武立，乃召冯异，上曰：我梦乘龙上天，觉寤，心中动悸，异因下席再拜贺曰：此天命发于精神，心中动悸，大王重慎之性也，异遂与诸将定议上尊号。
【案范书，见冯异传时乗以御光复中兴，飞龙在天，遂明王之梦，岂偶然哉？】：
诏曰冯异军雁门【阙】卒万余人降之
世祖时有献名马，寳劔值百金，马以驾鼔车劔以赐骑士。
【案此见范循吏传序一本作屠耆国献】
大防真定王自击筑
建武二年天下野谷旅生麻菽尤盛
【案范书同，注云：旅寄也，不因播种而生，今字书作稆想，古字通耳，】。
建武三年，幸舂陵，祠园庙，大置酒，与父老故人相乐，十九年，幸汝南顿丘令，舍大置酒，赐吏民，复南顿田租一年。
【案世祖行幸，故乡不续，唱大风歌，是其识髙处】。
郏县有凤髙八尺五采羣鸟，并从行列，葢地数顷，停一十七日。
【案此建武十七年事郏，属颍川郡，范云有五凤】。
五年，初起太学诸生吏子弟及民以义助作，上自齐归，幸太学，赐博士弟子。
【案时，齐地初平，上自齐归，即汲汲于幸学，深得止戈之义纲目，书初起太学，帝还，视之易幸，为视从古也，陆机洛阳记曰：太学在洛阳城，故开阳门】。
光武封新野主子，邓泛为吴房，侯伯父姊子周均为富波侯，追封外祖樊重为夀张侯重子丹为射阳侯，孙茂为平望侯，囗彛乡侯，从子冲更父侯，后父隂隆宣阳侯子识原鹿侯就为信阳侯，皇考女弟子来歙，征羌侯弟由宜西侯以寜平公主子李雄为新市侯，后父郭昌为阳安侯子防緜曼侯兄子竟新郪侯，匡发干侯，以姨子冯邯为钟离侯。
上以天下既定，思念欲完功臣爵土，不令以吏职为过，故皆以列侯就第。
【案张，南轩以为防，邓冯贾之徒，识明而行修，正宜与共图政，光武之不任功臣，殊非大公之义，然其保全勲旧之意，亦笃矣，但不宜以吏事责三公耳，】。
光武闵伤，前代权臣大盛，外戚与政，上浊明主，下危臣子，故后族隂郭之家不过九卿，亲属荣位，不能及许，史，王氏之半。
【案世祖之于外戚，贻谋最善，而子孙紊制，犹有召祸，如梁窦者】。
诏曰：刺史太守多为诈巧，不务实核，苟以度田为名，聚人田中，并度庐屋里落，聚人遮道啼呼。
【案范书，十六年，河南尹张伋及诸郡守十余人，坐度田不实，下狱死，诏葢为此也。】。
光武数召诸将置酒，赏赐坐席之间，以要其死力，当此之时，贼檄日以百数，忧不可胜，上犹以余闲，讲经艺【案，光武投戈，讲艺与髙祖溺冠嫚骂者，其优劣不辨，自明】。
建武二十五年乌桓献貂豹皮诣阙朝贺
中元元年，上幸长安，祠长陵，还洛阳宫。是时，醴泉出于京师，郡国饮醴泉者，痼疾皆愈，独眇蹇者不瘥。
【案尚书中日，俊乂在官，则醴泉出，是时中兴名佐师，师备朝宜有此瑞】。
有赤草生于水涯，郡国上甘露降，羣臣上言，地只灵应，而朱草萌，宜命太史撰具，郡国所上，上不聴，是以史官鲜纪。
【案，光武情存损挹，郡国上瑞，辄抑而不当，葢惧为谄子嗤耳，谦冲之徳千载美焉，贤于史官之纪逺矣】。
上以日食避正殿，读防多御坐庑下，渉露中风，发疾苦甚，左右有白，大司马吏，病苦如此，不能动，揺自强从公出，乘以车，行数里，病差，四月二日，车驾宿偃师病差，数日，入南阳界，到叶，以车骑省留数日，行黎阳兵马千余匹，遂到章陵，起居平愈。
【案，世祖每日食即下诏求直言，至是复避正殿，冐风露，可谓敬天矣，】。
中元元年，初起明堂，灵台，辟雍及北郊兆，试宣布图防于天下。
【案，光武起三雍之仪，复先代之典，皇乎中兴盛事也，乃杂以图防，岂非明徳之疵】。
明帝
建武四年，皇子阳生丰下，鋭上顔赤色有似尧，上以赤色，名之曰阳，年十三，通春秋，上循其颈曰：吴季子【案明帝讳阳，一名庄，袁书载之范书，直作庄时，东海王彊，己立为太子，吴季子之称，胡为来哉？废立之事，萌于循颈矣，范作十嵗通春秋余阙】。
明帝以东海王立为皇太子，治尚书备师法，兼通四经畧举大义，博观羣书，以助术学。
【案显宗是时师桓荣通尚书也】
孝明帝，世祖中子也，母光烈皇后初让，尊位为贵人，故帝年十二，以皇子立为东海公三嵗进爵为王，防而聪明叡智，容貌壮丽，世祖异焉，数问以政，议应对敏逹，谋虑甚深，温恭好学，敬爱师傅，所以承事，兄弟亲密九族，内外周洽，世祖愈珍上徳后立为皇太子。
【案显宗，毓质青宫，实以徳见重，非潜谋夺嫡者，故本书详载之】。
建武时，天下垦田不实，诏下州郡检其事，帝见陈留吏牍上有书曰：颍川农可问，河南，南阳不可问，帝诘吏，吏抵言于长夀街得之，帝怒，时明帝年十二，在幄后曰：吏受郡敕，当欲以垦田相方耳，帝曰：即如此，何故言河南，南阳不可问，对曰：河南帝城，多近臣，南阳帝乡，多近亲，田宅逾制，不可为凖，帝令诘问，乃首服如显，宗言【案国法之行，必始于贵近，勲戚近臣田宅逾制，至不可诘问，制何以立法？何以行东海公知之矣，】。
明帝光武第四子隂后所生即阼，长思慕至，逾年正月，当谒原陵，夣先帝，太后如平生欢，朝率百官上陵，上伏御牀，视太后镜奁中物，感动悲涕，令易脂泽妆具，左右皆泣，莫敢仰视。
明帝夜梦见先帝，太后觉，悲不能寐，明旦，上陵树叶有甘露，上令百官采之。
【案孔子称舜五十而慕可知，慕为孝之至，明帝即阼以后，思慕日深，至夜，卜诸夣寐，其慕也，其孝也，文亦冩得精彩极腴，极古】。
明帝幸南阳旧宅，召校官子弟作雅乐，奏鹿鸣，上自御埙篪和之，以娱嘉賔。
【案此永平十年南巡事范同】
元年营造明堂辟雍灵台
【案诸儒及旧説皆以明堂，辟雍，灵台，三事不同，明堂宗祀之所，辟雍教导之所灵台，望之所，三辅黄图以为明堂，辟雍同，管子以为明堂，灵台同蔡邕，直以明堂，清庙辟雍，太学为一地，其説小异今此营造，分列其名，即明三事不同也。自光武末书起三雍，至是益甚，古典之复，非二主后先，表章之功乎？】：
永平十三年二月，耕借田毕，赐观者食，有一诸生前言，善哉！文王之遇太公也，上书版曰：生非太公，予亦非文王。
【案腐儒，妄自夸大，书版二言，伟哉？人君之度也，范不载】。
帝至长安，有三老，上章云：见陛下甚喜，帝令上殿欲观上衣，因举虎头衣，以畏三老。
帝幸南阳所在见吏劳赐歩行观部署不用辇
永平六年，庐江出寳鼎太守王雄献之，纳于太庙，诏曰：易鼎足象三公，岂非公卿奉职，得其理乎？
【案范书作王，雒山出寳鼎庐江太守献之注云：雒，或作雄，不知何以与本书舛误，若此】。
显宗西廵，三老怀章大言，上曰：属者所言削章，不如饱饭。
【案，帝书恢而谢诸生，削章以戯，三老歩曽却辇畏只观衣，想见宸逰偕乐，视民如子，景象】。
明帝封太后弟隂兴为鲖阳侯，子传隠强侯隂盛为无锡侯，楚王舅子许昌龙舒侯。
帝作夀陵制令流水而已，陵东北作庑，长三丈五歩外为小厨，财足祠祀。
【案明帝允恭，克俭省薄坟陵，汉文之后，一人而已，】。
帝于皇子之封，皆减旧制，尝案舆地图，皇后在傍，言钜鹿，乐成，广平各数县租谷百万，帝食满二千万，止诸小王，皆当畧与楚淮阳相比，什减三四，我子不当与先帝子等者也。
【案范明徳后纪云：帝将封王子悉半诸国，后以为言，帝曰：我子岂宜与先帝子等乎？文较明净，夫诸王非后出而请益封，帝不敢与先帝子同，而俭其制，孝慈之徳并卓千古】。
永平二年正月辛未，宗祀光武于明堂，祀毕，升灵台，望云物，大赦天下。
永平二年十一月，诏京兆右扶风，以中牢祀萧何？霍光出郡钱谷，给萧何子孙在三里内者，悉令侍祠。
【案范书，有帝幸园陵，过式其墓二语，汉与功臣不薄，此言惟东京当之】。
章帝
章帝明帝子也以至孝称孜孜膝下
【案范论称帝，奉承明徳太后尽心孝道，葢虽帝天性，亦显宗之，锡类深也，】。
元和元年，赦天下，系囚在四月丙子，以前减死罪一等，勿笞，诣金城而又不及亡命，未发觉者，郭躬上封事曰：伏惟大恩莫不荡宥罪死，以下并更生，而亡命捕得独不霑泽，臣以为赦前犯死罪而系在赦后者，可皆勿笞，诣金城以全人，命有益于边，上善之，即下诏赦焉，【案时因改元，故下赦书也，范但记亡命者赎，各有差。不详】。
元和二年二月，帝东巡狩，泰山至于岱宗，祡，望秩山川，羣神，大赦天下，祀五帝于汶上明堂，耕于定陶。
【案范书同】
章帝赐尚书剑各一，手署姓名，韩棱楚龙泉，郅焘蜀汉文，陈宠鍜成一室两刄，其余皆平，剑其时，论者以为棱渊深有谋，故得龙泉，焘明逹有文章，故得文劒宠敦朴，有善于内，不见于外，故得鍜成劒，皆因名而表意【案，孝章以明帝苛切，事从寛厚，故明良交泰，有三代风赐劒，而手署姓名，各当其才，则随材器使之之道在是矣，史称帝素知人信哉！范载，韩棱传中，鍜成作椎成】。
章帝元和二年，凤凰三十九，麒麟五十一，白虎二十九黄龙四，青龙黄鹄，鸾鸟神马，神雀九尾狐，三足乌赤乌，白兎白鹿白燕，白鹊，甘露嘉秬秠，明珠芝英华苹，朱草连理实，日月不絶载于史官，不可胜纪。
【案，人主侈言符瑞，则祯祥，入告者踵接矣，章帝十三年中符应，几数百千，得母为谄，子笑乎】。
帝至岱宗，祡望毕，白鹤三十从西南来，经祀坛上，【案范纪作黄鹄三十】。
和帝
孝和皇帝，章帝中子也，上自岐嶷，至于总角孝顺，聪明寛和仁孝，帝由是深珍之，以为宜承天位，年四嵗立为太子，初治尚书，遂兼览书传，好古乐道，无所不照，上以五经义异书传，意殊亲幸，东观览书，林阅篇籍，朝无宠族，惠泽沾濡，外忧庻绩内勤经艺，自左右近臣皆诵诗书徳教在寛仁恕并洽，是以黎元宁康，万国恊和，符瑞八十余品，帝让而不宣，故靡得而纪。
【案此系本书论賛范但録符瑞三言而已】
九年冬十月，改殡梁皇后于承光宫，仪比敬园，初，后葬有阙，窦后崩后，乃议改葬。
【案范书改葬恭懐梁皇后于西陵】
十年五月，京师大雨，南山水流出，至东郊，坏人庐舍，【案前三月已下修利，隄防之诏，而水灾，仍至坏庐舍，则有司奉法之不行也，】。
九真言嘉禾生禾百五十六本七百六十八穗
元兴元年五月右扶风雍地裂
和帝召诸儒，鲁平与侍中贾达尚书令，黄香等相难，平善对事，罢朝，特颁赐履袜。
【案和帝雅好书史，故命诸儒论难，帝亲裁焉，东京文治，于斯为盛，】。
孝和元年诏有司京师离宫园池悉以假贫人
和帝二年二月壬午，日食时，史官不觉，涿郡言之，六月，雨雹，大如雁子。
单于乞降，赐玉具劒羽，葢车一驷，中郎将持节卫防焉，【案时匃奴右谷蠧王于除鞬自立为单于，因款塞也】。
秭归山髙四百余文崩填谿水压杀百余人
【案秭归县属南郡古之防国】
安帝
安帝延光三年黄龙见歴城又见诸县
永初七年郡国蝗飞过
【案范纪，是时，京师大风，蝗虫飞过雒阳，安帝即位以来，灾异仍兴，殆无虚月，葢桓灵之变，先兆之矣，】。
永初元年，徼外羌龙矫等六种慕义来降，二年，徼外羌薄申等八种举众降。
【案此皆蜀郡徼外也】
新城山泉水大出突壊人田水深三丈
二年六月雨雹大如芋魁鸡子风拔树发屋
【案范书，时京师及郡国四十大水，又大风雨雹】。
三年，雁门乌桓及鲜卑叛，五原郡兵败于髙梁谷【案髙梁范作高渠，梁渠字傍必有一譌】。
六年正月甲寅皇太后率大臣命妇谒宗庙
【案范书作，七年春正月庚戍，章懐注云：续汉袁山松谢沈书，古今注并同东观，则范之误可知】。
新野君薨，赠以玉赤绶，赙钱三千万，布三万匹，【案新野君隂氏和帝废后，邓太后愍之，生则汤沐供邑，殁则赙赠，有加厚徳，载福符于坤寜者也，】。
汉阳人杜琦反，自称安汉将军，汉阳故吏杜习手刺杀之。
日南地坼长八百十里广五十六里
安定太守杜恢与司马钧等并威击羌恢乗胜深入为虏所害，钧拥兵不救，收下狱。
【案时，右扶风仲光虎牙都尉耿溥同，杜恢击先零，大败并殁，钧未尝与战，故下狱，自杀】。
虔人种羌大豪恬狼等诣度辽将军降
【案此元初四年事防羌校尉任尚之功也】
顺帝
元年，太傅冯石，太尉刘熹以阿党权贵，李郃以人多疾疫，免。
【案范书皆不载防免之由本书甚详】
阳嘉二年，汝南童子谢亷河南童子赵建，年十二，各通一经，以太学初缮应召而至，皆除郎中。
【案顺帝改元太学，新成，除郡国耆儒补郎，舍人，二年，复除京师耆儒年六十以上者，岂童子亦随其后耶？范不载】。
四年，太尉刘光，司空张皓以隂阳不和久托病防免，司徒许敬为陵轹，使官防罢，以千石禄终身。
【案防罢，而以千石禄终身，汉之待大臣，思渥如此】。
永建四年，汉阳太守文袭献大珠，顺帝诏曰：海内颇有灾异，而袭不推忠，竭诚而喻明珠之瑞以求媚，令封珠却还。
【案帝可谓不贵异物矣，宜叶调防勒贡献，远将也，】。
望都蒲隂狼杀女子九十七人为不祠，北岳所致，诏曰：政失厥中，狼灾为应，至乃戕食孤，防博访其故，山岳尊灵，国所望秩，而比不奉祠，淫刑放滥害，加孕妇也，【案望都县名，章帝改曲逆为蒲隂俱属中山国，时朱遂为中山相，故诏责之，范书不载失祠，北岳事】。
六年，叶调国王，遣使师防诣阙贡献，以师防为汉归义，叶调邑君赐其君，紫绶及掸国王雍由亦赐金印紫绶，【案叶调，日南徼外国也，】。
疏勒国王盘遣使文时诣阙献师子，封牛师子，似虎正黄，有耏，尾端茸毛，大如斗，封牛其颔，上肉隆起，若封然，因以名之。即今之峯牛。
【案峯牛字甚新】
四年太尉施延以选举贪汚防罢
【案延字君子靳县人】
诏曰：朕以不徳谪见于天，零陵言，日食京师，不觉【案，永和元年，诏称日变方逺指此】。
汉安元年，以远近献马，众多园廐充满，始置承华廐令，秩六百石。
九江贼马勉败死，传勉头及所带玉印鹿皮冠，黄衣诣洛阳，诏悬夏城门外，章示百姓。
有司奏言：孝顺皇帝，秉圣哲，龙兴统业，稽干则古，钦奉鸿烈，寛裕晏晏，宣恩以极，躬自菲薄，以崇黙，遗诏贻约顾念万国，衣无制新，玩好不餙，茔陵损狭，不起寝庙，遵履前制，敬勅慎终，有始有卒，孝经曰：爱敬尽于事亲而徳教加于百姓，诗云：敬慎威仪，惟民之则，臣请上尊号曰敬宗庙，天子世世献奉，藏主祫祭，进武徳之舞如祖宗故事，露布，奏可。
【案此奏语似颂，似賛饶有古韵范不载，夫安帝凉徳故陟方无上宗之奏，后以故事因其陵，号亦称恭宗，则称宗不足据矣，敬宗之宗亦犹是也。后蔡邕等始奏毁不应为宗者，详袁书】。
桓帝
桓帝延禧元年置鸿徳苑
【案范书作置鸿徳苑令葢苑成而置令也】
帝即位太后犹临朝御却非殿
【案孝桓时年十五，梁太后立之，犹临朝也，去和熹称制远矣，】。
桓帝好音乐善琴笙
【案元防夔称，徽宗多能，惟一事不能，汉桓似之】。
延夀七年十月，上幸云梦，至新野，公主夀张敬侯主庙，诏曰：存善继絶实借徳贞武骑都尉樊演髙祖父重以光武皇帝元舅扶助中兴，追封夀张侯諡曰敬。祖父茂，封冠军，平望乡侯，五国并建，其二絶者祠之。
灵帝
防稽许昭聚众自称大将军，立父生为越王，攻破郡县，【案此熹平元年事范畧】
使中郎将堂谿典请雨，因上言：复崇髙山为嵩髙山【案前书，武帝祠中岳，改嵩髙为崇髙也】。
有白衣人入徳阳殿门言梁陌，夏教我上殿，与中黄门桓贤语，因忽不见。
【案此亦见范纪甚畧】
有黒气堕所御温明殿庭中，如平葢隆起，奋迅五色，有头体，长十余丈，形貎似龙。
【案此光和元年，事温明范作温徳亦不详载，灵帝弄狗，驾驴荒于兽矣，宜貌龙之见也，】。
灵帝铸黄钟二千斛悬于嘉徳端门内
【案范书帝修玉堂殿铸铜人四黄钟四即此】
后汉书补逸卷一
钦定四库全书
后汉书补逸卷二   ，监察御史姚之骃撰，东观汉记第二。
光烈隂后
有隂子公者生子方，方生防公，公生君，孟名睦，即后之父也。
【案子方即腊日以黄羊，祠灶神者，至睦子识三世而果繁昌，范不载】。
明徳马后
永平三年，有司奏立长秋宫，以率八妾，上未有所言，皇太后曰：马贵人徳冠后宫遂登，至尊先之数日，梦有小飞虫万数，随着身入皮肤中，复飞去。
【案徳冠后宫，后真不愧，此语女中，尧舜明徳先之矣，范同】。
后长七尺二寸，青白色，方口美髪为四起大髻，但以髪成尚有余，绕髻三匝，眉不施黛，独左眉角小缺，补之如粟，尝称疾而终身得意。
【案绕髻，补眉事范俱不载，尝称疾而终身得意，句真善状，幽闲贞静之性，范亦刚之陋甚】。
马后袍极麤疎诸王望见乃以为绮
【案范纪，诸王就视，乃笑后日，此増时宜染色，故用之，呜呼！躬省约而不居其名，夫是乃非矫俭】。
后不喜出入游观希常临御望
后置蚕室织室于濯龙中数徃来观视
【案明徳此举深得古，后妃躬桑之意，范作置织室，蚕于濯龙中，似误】。
太后诏曰：吾万乘之生，身衣大练，缣裙食，不求所甘，左右傍人，皆无薫香之饰。
【案，此乃后辞封外戚诏语，明帝封子不欲与先帝子等，后复不敢以马氏比隂氏刑于之化，千古无两】。
太后时广平，钜鹿，乐成，三王入朝，问起居，上望车骑鞍勒，皆纯黑，无金银彩饰，以白太后，各赐钱五百万，【案孝明，封诸子租嵗不过二千万，故诸王皆俭约若此，章帝请赐可谓以孝成慈】。
后尝有不安，时在敬法，殿东厢，上令太夫人及兄弟得入见。
明徳，后曰：吾前过濯龙门，见外家问起居，车如流水，马如龙，亦不谴怒，但絶其歳用冀以黙止讙耳。
【案以黙，止讙四字，深于黄，老之学者焉如龙，范作如游龙，反觉减色】。
上欲封诸舅马，太后辄断絶曰：吾计之熟矣，勿有疑也，至孝之行，安亲为上，今遭变异，谷价数倍，忧惶昼夜，不安坐卧，而欲封爵违逆，慈母之拳拳，吾素刚急，有胸中气，不可不慎穰嵗之后惟子之志，吾但当含饴弄孙，不能复知政事。
【案范纪大同但觉句弱不如本书遒劲】
和熹邓后
和熹皇后六嵗诸兄持后髪，后曰：身体髪肤受之父母，不敢毁伤，孝之始也。奈何弄人髪乎？
【案后为太傅，禹之孙范书，载后年五嵗太傅夫人自为剪，髪年髙目误伤后额，忍痛不言，恐伤老人意较此，戒弄髪意更深范，故刋此録彼耶】。
邓后逊位，手书谢表，深陈徳薄不足以奉宗庙，充小君之位。
【案时隂后以巫蛊事废，后称笃疾，深自闭絶，帝以后徳冠后庭遂立之，则知三让非矫矣，】。
邓后临朝，万国贡献，悉令禁絶嵗时但贡纸墨而已，【案范书，作后即位时，恐后方内助，不能専絶贡献本书作临朝，其在称制，后耶】。
和熹皇后尝梦扪天体荡荡正青滑，有若钟乳，后仰噏之，以讯占梦，言尧舜攀天而上，汤梦及天防之，此皆圣王之梦，吉不可言。
【案防范作咶】
邓后称制，京师旱，至五月朔，太后幸洛阳寺省庶狱，举寃囚杜冷不杀人，自诬被掠羸困，使舆见畏吏，不敢自理，吏将去，微疾举颈，若欲有言，太后察视觉之，即呼还问状，遂信即时收令下狱抵罪，尹左迁，行未还宫，防雨大降。
【案邓太后称制，殁身道惭，复子，然而在位歴年，善政不可枚举，范称其持权，引谤深于知邓后者，吕武不足论，亦非后世埀母后，所得借口也，范同】。
邓太后尝不安，左右忧惶，至令祷祠，愿以身代牲，邓太后闻之甚怒，即勅令禁止，以为何故？乃有此不祥之言，左右咸流涕叹息曰：太后临大病，不自顾而念兆民，后病遂瘳，岂非天地之应与。
【案范作祷请祝词愿得代命于不祥义为近】
邓太后临朝上林鹰犬悉斥放之
【案斥放，范作斥卖，非和熹圣徳岂与小民争利乎】。
太后雅性不好淫祀
【案殇帝延平中，诏罢祠官不在祀典者，太后之令也，】。
邓太后赐冯贵人歩揺一具
【案释名曰皇后首，副其上有埀珠，歩则揺也，太后樛木之慈，至于被服不欲以殊礼，自尊虽太姒，奚媿焉】？
顺烈梁后
永建三年春三月丙申，选入掖庭，相工茅通见之，矍然惊骇，却再拜贺曰：此谓日角偃月，相之极贵，臣所未尝见也。
【案后梁商之女，矍然惊骇，却再拜贺八字甚腴，范不及】。
窦贵人
窦章女，年十二，能属文，以才貌选，掖庭有宠，与梁皇后并为贵人，早卒，帝追思之，诏史官树碑颂徳，帝自为之词。
【案顺烈，梁后曽为贵人，窦贵人之宠，必在此时，非与桓帝，梁后并者也，】。
齐武王【縯】
縯，字伯升，有二子，建武二年，立长子章为太原王，兴为鲁王，十一年，徙章为齐王，十五年，追谥伯升为齐武王章，少孤，光武感伯升，功业不就，抚育恩爱甚笃，以其少贵，欲令亲吏事，故试守平隂令。
【案伯升初起，自称柱天都部，名甚竒后为更始所害，范同】。
伯升进围宛，莽素震，其名大惧，使画伯升像于□，旦起射之。
【案説文□射臬也，广雅□的也，续书亦同此，范书称莾，使长安官署及天下乡亭，皆画伯升于塾，旦起射之，注曰：塾门侧堂也，愚莽射像，何至徧画署亭，从□为近】。
平陵后部攻新野，不下宰，潘临登城言曰：得司徒刘公一言，愿先下及伯升军至，即开门降。
【案，世祖创开，功业隆起，然伯升余威，亦有助焉。世祖之友于足相报也。范书失载宰名】。
北海靖王【兴】
兴迁农太守，县吏张申有伏罪，兴收申案论，郡中震栗，时年旱，分遣文学循行属县，理寃狱宥小过，应时甘雨澍防。
【案兴，初封鲁王，嗣光武兄仲后以鲁国益东海，故徙兴为北海王】。
兴每朝廷有异政，京师雨泽，秋稼好丑，辄驿马下问兴，其见亲重如此。
【案秋稼好丑四字甚古范畧】
赵孝王【良】
光武初起兵，良搏手大呼曰：我欲诣纳言，严将军叱上起去，出閤，令人视之，还白方坐，啗脯良复，讙呼上言，不可讙露，明旦欲去前白良曰：欲竟何时，诣严将军所良意，下曰：我为诈汝耳，当复何若乎？
【案良字次伯，光武之叔此关，光武初起兵，事范阙载本书，琐笔如画】。
良裔孙干嗣位，私出国，到魏郡邺，易阳止宿亭，令奴金盗取亭席，金与亭，佐孟常争言以刃伤，常部吏追逐干藏逃，金绞杀之，悬其尸道边树，相国举奏诏书，削中丘县。
【案干后以贤傅能改悔前失遂复所削县】
城阳恭王祉
城阳恭王初名终后改名祉
【案祉字巨伯光武族兄】
祉祖考侯仁，于时见戸四百七十六，上书愿减户，徙南阳，留子男昌守坟墓，元帝许之。
【案仁以舂陵地下湿故求减邑内徙】
祉父敞为庐江都尉嵗余遭旱行县，人持枯稻，自言稻皆枯，吏彊责租，敞应曰：太守事也，载枯稻至太守，所酒数行，以语太守，太守曰：无有，敞以枯稻示之，太守曰：都尉事耶？敞怒，叱太守曰：鼠何敢尔！刺史举奏，莽征到长安，免就国。
【案枯稻，责租太守，固食苗之硕鼠也，宜迎猫食之耳，敞叱甚当读，石壕吏舂陵行等篇，千古同慨矣，范阙】。
敞为嫡子，终【即祉也，】娶翟宣子女习为妻，宣使嫡子姬送女，入门二十余日，宣弟义起兵攻莽。
【案宣乃丞相方进之子祉，坐是系狱，仅免刑诛，遂见沉废不知，积善有余，天将兴之也，】。
祉以建武二年二月见光武于懐宫
【案范书光武起兵惟祉先至见之甚懽】
东海恭王【彊】
王兼食二郡，二十九县，租入倍，诸王赏赐，恩宠絶于伦比置，虎贲髦头宫殿，设钟簴之悬。
王数上书譲东海，又因皇太子固辞，上不许，以章宣示公卿。
【案，世祖以彊废不以过，去就有礼，故优以大封二郡，东海及鲁郡也，髦范作旄，是王恭谦好礼以徳自终与明帝之友于交相美矣，范同】。
王孙顷王肃，性谦俭，永初中，以西羌未平，上钱二千万，元初中，上缣万匹，以助国费。
【案顷王可谓绳其祖武也】
沛献王【辅】
沛献王辅善，京氏易，永平五年少雨，上御云台自为卦，以周易林卜之，其繇曰：蚁封穴户，大雨将至，以问辅，辅对曰：蹇艮下坎上，艮为山，坎为水，山出云为雨，蚁穴居，知雨将至，故以蚁为兴居。
【案孔子言易者，象也，象者像也。朱子谓程传言理已备，象数却欠，乃本义言卦象，亦谓象失其传，不可理防，故言易必首言：象方为善易，葢象之取义，或以卦情，或以卦形，或以卦体，或以中爻，或以爻变，或以占中，或以错卦，综卦夫圆图之，对待者，即错象亦寓焉，如干错，坤干为马，坤即利牝马之贞，卦序之流行者，即综象亦寓焉，如噬嗑综贲，噬嗑，利用狱，而贲即无敢折狱，至二四三五之合六爻之变，又复错中有错综，中有综无非象也。沛献之占，易得之矣，】。
王性好经书，论集经传图防作五经通论，奉蕃以至没身，遵履法度，未尝犯禁，称为贤王。
【案范称王，作五经论，时号之曰沛王通论，非自诩以为通也，】。
东平宪王【苍】
王少有孝友之质，寛仁雅，帝即位，诏以为骠骑将军，位在三公上，四年，苍上疏愿朝上以王触寒渉道，使中谒者赐乘舆豹裘，苍到洛阳，使鸿胪持节郊迎，引入不在，赞拜之位，升殿乃拜，上亲答拜，诸王归国，上特留苍，八月，饮酎毕，大鸿胪奏遣苍发，上亲临送，流涕赏赐，以亿万数，【案东平，千古贤王而显宗优礼，亦可谓交相得矣，东京诸王多贤，朝廷亦甚得大体，前汉与唐，宋皆不及】。
明帝诏书示诸国曰：诏问东平王处家何等最乐？王对曰：为善最乐，其言甚大，副其要腹，苍体长，美须眉，要带八尺二寸。
【案为善，最乐四字，遂成千古名言，言大副，要亦俳亦雅范称苍，要带八围】。
明帝诏曰：东平王苍寛博有谋，可以托六尺之孤，临大节而不可夺，其以苍为骠骑将军。
【案范书阙，诏语时，特置将军掾史，位在三公上也，】。
苍为将军，是时四方无虞，苍以天下化平，宜修礼乐，乃与公卿共议定南北郊冠冕，车服制度及祖庙登歌，八佾舞数，苍以亲辅政，尽心王室，每有议事，上未尝不见从，名称日重。
【案苍以懿亲议礼上匹元公】
东平王苍与诸王朝京师，月余还，帝临送归宫，凄然懐思乃遣使手诏诸国曰：辞别之后，独坐不乐，因就车归，伏轼而吟，瞻望永懐实劳我心，诵及采菽，以増叹息【案，此永平十一年，王来朝也，手诏文词，古茂范同】。
肃宗遣诸王归国，帝特留东平王苍赐以秘书列图道术，秘方，至八月饮酎毕，有司复奏遣苍，乃许之，手诏赐苍曰：骨肉与天性，诚不以逺近亲疎然数见顔色，情重昔时，中心恋恋，恻然不能言，于是车驾祖送，流涕而诀，复赐乘舆，服御珍寳鞍马钱布以亿万计。
【案范载诏语，又云：念王久劳，思得还休，欲署大鸿胪奏，不忍下笔，故授小黄门数语情挚，千古引本书者抹之，惜矣】。
章帝诏东平王苍惟王孝友之徳，今以光烈皇后假髻，帛巾各一，衣一箧遗王，可时瞻视，以慰凯风寒泉之思，【案一本，作建初三年，上赐东平王书曰嵗月惊迈山陵寖逺孤心惨怆，今送光烈皇后假紒帛巾各一，及衣一箧云云，文情更尔，斐亹】。
章帝幸东平，祭东平王墓云，思其人到其乡，其度在，其人亡。
【案范作追感念苍，谓其诸子曰：思其人云云，遂幸苍陵，观四语固，非祭墓文也，】。
琅邪孝王【京】
琅邪孝王京就国，都雅好宫室，穷极技巧，壁带珠玉，餙以金银。
【案范书作殿，馆壁带皆餙，以金银注云：壁带壁中，横木也如本书，则带训装耳】。
彭城靖王【恭】
永平九年恭未有国邑赐号灵夀王
【案靖王，明帝子赐号特美名耳，后乃封钜鹿王，徙彭城】。
恭子男丁前妻物，故子酺侮慢，丁小妻，恭怒，闭酺马廨，酺亡，夜诣彭城县，欲上书恭遣从官苍头晓，令归数责之，乃自杀。
【案范书但言以事怒子酺酺自杀不详载】
元初五年，封恭少子丙为都乡，侯国为安乡侯，丁为鲁阳乡侯。
本初元年，封恭孙据卞亭侯，光昭阳亭侯，固公梁亭侯，兴蒲亭侯，延昌城亭侯祀，梁父亭侯，坚西安亭侯代林亭侯。
下邳惠王【衍】
和帝赐彭城靖王，诏曰：皇帝问彭城王始夏无恙，葢闻尧亲九族，万国协和书，典之所美也；下邳王被病，沉滞之疾，昏乱不明，家用不寜，姬妾嫡庶，诸子分争纷纷，至令前太子卭顽防失道，陷于大辟，是后诸子，更相诬告，讫今嫡嗣，未知所定，朕甚伤之，惟王与下邳王恩义至亲，正此国嗣非王而谁？礼重嫡庶之序，春秋之义大居正，孔子曰：惟仁者能好人，能恶人，贵所好恶，得其中也。太子，国之储嗣，可不慎与？王其差次下邳，诸子可为太子者上，名将及景风，拜授印绶焉。
【案衍，亦明帝子时，被病荒忽，诸姬争欲立其子，和帝使彭城王恭，到下邳正其嫡庶，故有此诏卒，立子成为太子，国頼以安，可谓善处人骨肉之间者矣，】。
北海敬王【睦】
时法网尚疎，睦性好士，夙夜滋恭，通賔客千里，人民土地，财贿结欢，由是宿徳名儒造门者陆沉。
【案睦靖王兴，子能属文，又善史书范畧同陆沉字，似有误】。
清河王【庆】
永元四年，王移幸北宫章徳殿讲白虎观，庆得入省宿止。
【案清河，乃孝章子初为太子以谗废，和帝即位，特宠异焉，时帝方欲诛窦氏，清河入省宿止，实密賛之生子祐，是为安帝】。
平原王
平原王葬邓太后悲伤，命史官述其行迹，为作传诔，藏于王府。
【案平原懐王和帝子，少有痼疾，薨时无子，邓太后以乐安王子得为其后得，又无子，又以河间王子嗣之，其钟爱可知矣。】。
刘圣公
更始至长安御府帑藏武库皆安堵如故
【案圣公，名纪元，更始光武之族兄也。初，王莽败，惟未央宫被焚，余皆不改，于旧更始，一旦居之，自谓平生愿足矣！岂能如沛公之入咸阳哉？】。
徐宣樊崇等入至农，枯枞山下，与更始将军苏茂战，崇北至蓩乡，转至湖。
【案范书，是时，方望立孺子婴为天子，更始遣李松，苏茂击斩之，三月，遣李松防朱鲔战于蓩乡，即此也。续汉志农有蓩乡，章懐注湖，即湖城县】。
更始至长安，止前殿，郎吏以次侍，更始愧恧，俯刮席，与小常侍语。
【案圣公，结客报仇，诈死逃匿，亦称杰士，乃一登大位，便尔羞恧，固知帝王自有真也，与小常侍语五字，真妙絶形容范书不及】。
更始所置官多羣小，长安谓之曰：灶下养，中郎将，烂羊胃，骑都尉，烂羊头，关内侯。
【案圣公，狎眤小人，豫章李淑切谏，以为败材伤锦，所宜至虑，遂系诏狱，虽无赤眉何必不亡】。
更始在长安，诸将皆冠帻而服妇人衣，诸于襜褕，更始所爵，多羣小三辅苦之，被服威仪，不以衣冠，或绣防衣锦袴。
【案续书以为服妖也】
更始韩夫人尤嗜酒，每侍饮，见常侍奏事，辄怒曰：帝方对我正，用此时持事来乎？起抵破书案。
【案，是时，更始委政赵萌，日夜与妇人饮，防羣臣言事，辄醉不能见，小器易盈，何以克济？东观妙笔，南史中徃徃脱胎于此。陈后主齐东昏后明，光亦接踵，圣公者也，吴祭酒伟业诗云：闻筑新宫，就君王拥丽华，尚言虚内主，广欲选良家使者，螭头舫才人，豹尾车，可怜青塜月，已照白门，花亡国之君，千古一辙】。
雒阳人韩鸿为谒者，更始使持节降河北，拜除二千石，【案范书，见呉汉传，汉初由鸿拜，安乐令】。
刘盆子
赤眉遇光武军惊，震不知所为，乃遣刘恭乞降，曰：盆子将百万众降，陛下何以待之？上曰：待汝以不死耳，【案盆子朱虚侯之后，始从羣盗以探符得立，真同儿戏，时世祖自将盛兵以邀其走路，故乞降也，】。
刘盆子及丞相徐宣以下二十余万人肉袒降，奉高皇帝传国玺绶，诏以属城门校尉，贼皆输铠仗，积兵甲宜阳城西，与熊耳山齐。
【案范书玺绶，下有更始七尺，寳剑及玉璧各一】。
公賔
三辅豪杰入长安，攻未央宫，庚戌，杀莽于渐台，东海公賔就得其首，传诣宛，封滑侯。
【案范书畧见刘圣公传杀莽者，商人杜吴也，公賔时为校尉，就斩莽首，风俗通曰：公賔姓，鲁大夫公賔庾之后】。
彭宠
彭宠为渔阳太守容貌絶众
【案范书宠，父宏为渔阳守，伟容貌，能饮食宠于更始时，拜偏将军，但行渔阳太守事，此所引当属彭宏非宠也，】。
宠妻梦臝，袒冠帻，逾城髠徒推之，又宠堂上，闻虾蟇声在火炉，下凿地求之不得。
【案范书，但言恶梦，怪变不详，伯通以怨望谋反，自取诛灭，妖由人兴，不足惜也，】。
苍头子密，缚宠以宠命，呼其妻，妻入，惊曰：奴反，奴乃捽其妻头，击其颊。
诏讨彭宠者封侯，宠奴子密等三人乘宠昼卧，密等遂缚宠着牀，召其妻入缝缣囊，夜断宠及妻头，盛囊中投世祖，世祖以奴杀主，不义复不可不封，乃封子密为不义侯。
【案宠授首，奴仆本书细载其始末，以儆不能齐家者，至光武知其不义，又从而侯之权徳舆以为汉，爵乃不足劝良，然唐末周昙咏史诗云：当时若防还彭氏，率土何忧不自归，得之矣，】。
隗嚣
彭宠与吴汉围隗嚣于西城，勅彭书曰：西城若下，便可将兵南击蜀卤，人苦不知足，既平陇，复望蜀毎，一发兵头，为白。
【案嚣字季孟天水成纪人】
隗嚣故宰府掾吏善为文书，每上书移檄，士大夫莫不讽诵。
【案此似指嚣为国师，刘歆事时则文书自出，嚣手范云，嚣賔客掾史多文学生，与此不同】。
隗嚣既立，使聘平陵方望为军师，望至説嚣曰：足下欲承天顺民，辅汉而起，今立者乃在南阳，王莽尚据长安，虽欲以汉为名，其实无所受命，将何以见信于众，宜急立高庙，称臣奉祠，所谓神道设教，求助民神者也，嚣从其言。
【案嚣从望言，遂立庙于邑东，祀髙祖，太宗，世宗称臣奉璧，薶血加书，以汉后称年，可谓应天顺人之举，乃其末路，终持两端，遂至灭亡，殊可惜也，】。
嚣将王元説嚣曰：昔更始西都，四方响应，天下喁喁，谓之太平，一旦败坏，今南有子阳，北有文伯，江湖海岱，王公十数，而欲牵儒生之説弃千乘之基，计之不可者也。今天水完富，士马最强，北取西河东，收三辅，案秦旧迹，表里山河，元请以一丸泥为大王东封函谷关，此万世一时也，若计不及此，且蓄养士马，据隘自守，旷日持久，以待四方之变，图王不成，其犹足以霸，嚣然其计，【案王惠，孟之説壮矣然囬成防而为议，岂为智乎】。
隗嚣病且饿出城餐糗糒恚愤而死
【案嚣死后子纯立为王后亦被诛】
公孙述
述之先，武帝时，以吏二千石自无盐，徙成帝末，述父仁为侍御史，任为太子舍人，稍増秩为郎。
【案述字子阳，扶风荗陵人范云，述以父任为郎，注任保任也，】。
初，垣副以汉中，亭长聚众降成，自称辅汉将军述攻成，大破之，副杀成降。
【案范称南阳人，宗成自称虎牙将军，大掠成都，述恶之，遂诈称汉使，假述辅汉将军击成，与此不同，垣秦邑，因以为姓，见风俗通】。
光武与述书曰承赤者黄也姓当涂其名髙也
【案范书，载光武书，云图防言公孙即宣帝也，代汉者，当涂髙君岂髙之身耶？与此不同，援神契曰：五徳之运黄承赤而白继黄，公孙以西太守为白徳，故帝书破之】。
功曹李熊説公孙述曰：蜀地沃野千里，土壤膏腴，果实所生，无谷而饱，战士不下百万，见利则出兵而畧地无利则坚守而力农，东下汉水，以窥秦地，南顺江流，以震荆扬，所谓用天因地成功之资，今名号未定，志士狐疑，宜即大位，使逺人有所依归，述遂自立为天子。
【案公孙窃帝蜀汉，为井底蛙，李功曹实成之，逊常少，张隆远矣，】。
李忠
李忠，字仲都，发兵奉世祖为右将军，封武固侯，辞时无绶，上自解所佩绶以赐之。
【案忠东莱黄人封中水侯】
忠父为髙密中尉
【案范书中作都章懐注云：郡国志有髙密侯百官志侯有中尉，其都尉惟郡有之，今髙密非郡则作都字者，误】。
上初至，不脱衣带，衣服垢薄，使忠解澣长襦，忠更作新袍，袴，解支小单衣，韈而上之。
【案世祖于忠，亲爱特至，俨若家人父子，故能得其死力，】。
王郎遣将攻信都，大姓马宠开城纳之，收李忠母妻子，而令亲属招呼忠，时宠弟从忠为校尉，忠即召见，责数之以背恩反城，因格杀之，诸将皆惊曰：家属在人手中，杀其弟，何也？忠曰：若纵贼不诛，则二心也；上闻而谓忠曰：今吾兵已成矣，将军可归救，若母妻子忠曰：防明公大恩，忠得効命，诚不敢内顾宗亲。
【案忠家属在马，宠手而特杀其弟，是激之使杀也，妻子可弃母，亦可忍乎？程伊川讥赵苞之，遽战而杀其母，以为当求所以生母之方，如王陵母在楚，而使楚质以招陵，陵降可也，徐庶得之矣，然则忠之不敢内顾，岂圣贤之道乎】。
上会诸将问破贼所得物，惟李忠独无所掠，上即以所乗大骊马及绣被衣物赐之。
【案破贼而问所掠岂得为仁义之师范同】
王常
王常为横野大将军位次与诸将絶席
【案常字，顔卿汉官仪称，御史大夫，尚书令，司校尉，皆専席絶舆専义同】。
王常，其先鄠人，常父博，成，哀间转客，颍川舞阳，因家焉。【案常以匹夫兴义兵，始事圣公，卒归光武，其真知命者乎？更始之封，名相称矣。】。
光武于大会中，指王常谓羣臣曰：此家率下江诸将辅翼汉室，心如金石，真忠臣也，是日，迁常为汉中将军，【案汉中，范作忠为是】。
李通
齐武王尝杀通同母弟申屠臣，上恐其怨不欲与轶相见，轶数请上，乃强见之，轶深逹通意，上乃许徃意不安，买半臿佩刀，懐之至通舍甚欢，握上手得半臿，乃谓上曰：一何武也？上曰：仓卒时以备不虞耳。
【案通字次元，宛人轶乃通，从弟首创巨谋，以应刘氏复兴，李氏为辅之防，可谓智矣，范不载】。
邓晨
晨曽祖隆扬州刺史祖父黙交趾刺史
【案农，字伟卿，南阳新野人，初娶光武姊元趣兵以应光，武后封房子侯】。
晨与上共载出，逢使者不下车，使者怒，颇加耻辱，上称江夏卒，晨更名侯家丞，使者以其诈将至，亭欲罪之，新野宰潘叔为请，得免。
【案范书阙】
来歙
来歙与刘嘉俱诣洛阳，世祖见歙与之大欢，即解所披，襜褕以衣歙。
【案歙字君叔，新野人，时嘉为汉中王，君叔劝之归，世祖】。
来歙葢延攻公孙述，蜀人大惧，使刺客刺歙，歙未死，驰告葢延，延见歙悲哀，不能仰视，歙叱曰：欲属以军事，而反效儿女子涕泣乎！
【案君叔雄姿，被刺不为身惜而属虎牙以军事范书叙述凛禀，千载如生，此系删节本书，遂觉减色】。
歙与征虏将军祭遵袭畧阳因保其城，上闻甚悦，左右怪上，数破大敌，今得小城，何足以喜，然上以畧阳嚣所依阻心腹已壊则制其支体易也。
【案范书不载上悦语不见光武料敌之神】
帝因歙上疏，宜益选兵马，储积资粮，诏于汧积谷六万斛，驴四百头负防。
邓禹
邓禹闻上，安集河北，即杖防北渡，追及于邺，禹进曰：三辅假号徃徃羣聚皆庸人崛起，志在财帛，非有忠良明智，深虑逺图尊主安民者也，明公虽建，蕃辅之功，犹恐无所成，立于今之计，莫如延揽英雄，务悦民心，立髙祖之业救万民之命，以公而虑天下不足定也！上大悦，【案禹字仲华，新野人封髙密侯运筹帷幄，光武之子房也！杖防数语了，若指掌非王佐不能】。
冯愔反，邓禹征之，为愔所败，至髙陵军士饥饿，皆食枣叶。
【案范书冯愔反，帝遣宗广持节降之，禹威稍损，赤眉复还入长安，禹与战，败走至髙陵与此异，枣叶范作枣，菜是】。
邓禹破邯郸诛王郎有智谋诸将鲜及
上至广阿，止城开楼上，披舆地图，指示邓禹曰：天下郡国如是，我乃始得一处，卿言天下不足定，何也？
【案禹对以古之兴者在徳厚薄不以大小虽伊，召何以加兹】。
上率禹等击王郎，横野将军刘奉大破之，上过禹营外，进炙鱼上餐，啗劳勉，吏士威严甚厉，众皆窃言刘公，真天人也。
【案范书阙】
建武中邓禹罢三公以列侯就第位特进
邓禹笃于经书教学子孙
【案禹子十三人各使守一艺善于教矣】
赤眉入长安，邓禹乗胜独克而师行有纪，皆望风相携，以迎降者，日以千数，众号百万。
【案邓禹行师不失吊伐遗意】
邓禹攻赤眉，贼不利，吏士散已尽，禹独与二十四骑还诣洛阳。
邓禹自中兴后，累叶贵宠，凡侯者二十九人，东京莫比。
邓训
训谦恕下士，无贵贱，见之如旧，朋友子徃来门内视之，如子有过，加鞭朴之教大医，皮巡从猎上林还，暮宿殿门下，寒疝病发时训直，事闻，巡声起徃问之，巡曰：冀得火以熨背训，身至大官，门为求火不得，乃以口嘘其背，复呼同庐郎，共更哺至朝遂愈。
【案训，字平叔，禹第六子范书，但言乐施，下士而已，不细载也，】。
训故吏最贫羸者，举国念训，常所服药，北州少乏，又知训好青泥封书，从黎阳歩推鹿车于洛阳市药，还过赵国，易阳，并载青泥一襆，至上谷遗训，其得人心如是，【案此训将黎阳营兵屯狐奴事，狐奴属渔阳郡市药，载泥二事，甚韵】。
吏士常大病疟，转易至数十人，训身为煮汤药，咸得平愈，其无妻者为适配偶。
【案本书序训好施，下士琐屑，详至千载，下犹欲为之，执鞭也】。
训坐私与梁扈通书免归燕人思慕为之作歌
邓训为防，羌校尉发湟中秦胡兵四千人出塞，掩击迷唐于雁谷，迷唐乃去其春，复欲归故地，乃发湟中六千人，令长史任尚将之，缝革为船，置于箄上以渡河，掩击迷唐庐落大豪，多所斩获。
【案箄木筏也雁范作冩】
邓训拜张掖太守，以身率下，河西改俗，邻郡则之邓训为防羌校尉，时羌俗耻病死，每病临困，辄以刀自刺，训闻有困病者，辄拘持束缚，不与兵刃，使医药疗之，愈者非一，小大莫不感悦，训病卒，吏人，羌人爱惜，旦夕临者日数千人，或以刀自割，又刺杀犬马牛羊，曰：邓使君已死，我曹亦且俱死耳！前乌桓吏人皆奔走道路，至空城郭。
【案训善政，不知若何乃得人心如此，子舆氏所谓以徳服人者也，】。
邓陟
邓陟字昭伯
【案范书陟作隲训之子也】
永初元年，封陟等以定防増三千戸让不获，遂逃避使者，闭关上疏自陈。
【案时封，陟上蔡侯陟弟悝叶侯，西平侯闾西华侯，上书辞谢，至于五六，持盈若此，宜其累叶贵盛也髙密之敎学深矣，】。
邓陟以延平九年拜为车骑将军仪同三司
耿嵩
耿嵩履清髙之节龀童，介然特立，不随于俗，乡党大夫，莫不敬异之，王莽败贼盗起，宗族在兵中，谷食贵，人民相食，宗家数百人，升合分粮，时嵩年十二三，宗人少长咸共推之，主廪给，莫不称平。
【案范书阙嵩之分粮与陈戸牖均肉事絶类】
后汉书补逸卷二
<史部,别史类,后汉书补逸>
钦定四库全书
后汉书补逸卷，三   ，监察御史姚之骃撰，东观汉记第三。
冯异
王郎起兵，上自蓟东南驰，夜至芜蒌亭，时天寒烈，众皆饥疲，冯异上豆粥，明旦，上谓诸将曰：昨日得公孙豆粥，饥寒俱解。
【案异，字公孙，颍川，父城人，谥节侯，亦称大树将军，此所载与范书，月芜范作无，孟子所谓天降大任，必先穷饿者，此其时与】。
异荐邑子铫期叔寿，殷建左隆等，光武皆以为掾史，【案范书，殷作段，此光武经父城，异开门奉迎，时事】。
时更始遣舞隂王李轶廪丘王田立，大司马朱鲔白虎公陈矫将兵号三十万，共守洛阳。
【案范书，矫作侨，是时光武拜异为孟津将军，与防恂共拒之】。
上报异曰：轶多诈不信，人不能得其要领，令移其书【案，时李轶报异书，愿内附异，见其信效，具以奏闻，而光武故宣露其书，令朱鲔知之，鲔果使人刺轶兵，故不厌诈也，】。
王郎，追上自蓟东南驰至南宫，冯异进麦饭兎肩，因渡呼沲河，至信都。
【案范书，同南宫县，属信都国，今既云至南宫，又云：渡呼沲至信都，似舛帝纪云：度呼沲河至下博城西，见白衣老父曰：信都去此八十里耳，攷其地，当是自北而南，传语误也。呼沲范作虖沱】。
光武遣冯异讨赤眉，车驾送至河南，赐以乘舆，七尺玉具劒，勅异曰：念自修整，无为郡县所笑，异顿首受命，【案，时邓禹不能定，因遣异讨之，范载勅云：今之征伐，非必畧地屠城要在平定安集之耳，大哉王言也，据此，则笑字范作苦字为是，又玉具劒，范作七尺，具剑】。
光武引见，冯异诵于公卿曰：是我起兵时主簿，为我披荆棘，定关中者也。
【案此建武六年异朝京师时事范语小异】
异西行布威信，黾池，霍郎陜王长湖，浊惠华隂阳沈等称将军者，皆降。
【案范逸将军名】
异与赤眉遇于华隂相距六十余日，降其将刘始，王重等。
【案范书重作宣】
人有上章言异威权至重，专制关中，百姓归心，使者宋嵩西上，因以章示异。
【案范书，无宋嵩名，世祖欲全节侯，故以章示之比髙祖樊絷萧，曹何如也？】？
上赐异玺书曰：闻吏士精锐，水火不避购赏之，赐必不令将军负丹青失断金。
【案异为天水太守，攻公孙述将赵匡等，故特赐之，文甚古鬰】。
冯彰
永平五年，徙封彰为平乡侯，食郁林潭中彰，子晋坐鬬杀游徼防赦，国除。
【案彰乃异长子后至安帝时复绍封】
冦恂
更始大司马朱鲔在雒，上欲南走，河内难，其守问邓禹，禹曰：冦恂文武备足，有牧民御众之才。
【案范书，恂字子翼，上谷昌平人，谥威侯，走范作定为是】。
上拜，冦恂为河内太守，恂移书属县，讲兵肄射，伐淇园之竹，治矢百余万。
【案范书，有飬马二千匹，收租四百万二语，威侯河内，转饷不愧，萧文终之镇关中也，】。
恂在颍川郡中政理盗贼不入
【案贾刚侯部将尚戮之，何况余盗？后从驾平贼，百姓之借，冦也。宜哉】。
周泽
周泽少修髙节建武十六年，辟大司马府，署仪曹祭酒【案泽，北海安丘人范列儒林传】。
周泽，字穉都，耿介特立，好学问，治严氏春秋，门徒数百人，隐居上野，不汲汲于时俗，拜太常，果敢直言，数有据争，朝廷嘉其清亷。
周泽为渑池令奉公克己妻子自亲釜灶
【案范书，无妻子自亲，釜灶语后泽，以妻干犯斋禁，收送诏狱，生世不谐，作太常妻，时人之语，非虗也，】。
甄宇
甄宇字长文，拜太子少傅，清净少欲，常称老氏知足之分也。
【案字与泽同县人范亦载儒林传】
甄宇，北海人，建武中，为青州从事徴拜博士每腊，诏赐博士羊人一头，羊有大，小肥瘦，时博士祭酒，议欲杀羊称分，其肉宇曰：不可，又欲投钩宇，复耻之，宇因先自取其最瘦者，由是不复有争讼，后召防，诏问瘦羊，甄博士京师，因以称之。
【案范并不载此事几令亷士佳话冺灭千古】
宇治严氏春秋持学精防以白衣教授常数百人
刘桓
光武以刘桓为骁骑将军攻中山
【案范书阙】
牟融
牟融字子优，迁大司农，居职修治，又善论议，朝廷皆服其能，帝数嗟叹，以为才堪宰相。
【案融字，一作子晏安丘人，永平中，代鲑阳，鸿为大司农，范同】。
融为大司农性明达朝廷称为名卿
冯骏
长沙中尉冯骏将兵诣岑彭，玺书拜骏为威虏将军【案，岑彭谕降江南，其中但有长沙相意，骏之诣或争先，故不载也，后彭到江州，留冯骏守之，见岑传】。
朱鲔
上令朱鲔等遂防城南，涓水上沙中，设坛立圣，公为天子。
【案鲔更始大将淮阳人后为少府见岑彭传】
鲔破上大喜诸将贺之恳上尊号
申屠刚
申屠刚为尚书令謇謇多直言无所屈挠
【案刚字巨卿，扶风茂陵人，光武常欲出逰刚諌不听，以头轫乗舆轮，帝遂为止，其直言可见矣。】。
朱晖
朱晖，字文季，再迁临淮太守，吏民畏爱，为之歌曰：强直自遂，南阳朱季，吏畏其威，民懐其徳。
建武十六年，四方牛大疫，晖守临淮独不疫，邻郡人多牵牛入界。
【案范阙蝗飞虎渡外又成贤二千石佳话】
朱晖，年十三，与舅母家属入宛城，道遇贼，欲夺妇女，衣晖防刀向贼曰：钱物可得诸母，衣不可得，今朱晖死日也，贼义之，笑曰：童子纳刀，遂放遣。
【案范书，夺妇女，衣下有昆弟賔客皆遑，廹伏地莫敢动，二句衬法，好】。
晖为郡督邮，太守阮况当嫁女欲买晖，婢晖不与及况卒，晖送金三斤，人问其故，晖曰：前不与婢者，恐以财汚府君，今重送欲明巳心也。
【案范书，同人必自败其名节，因视他人之名，节为不足惜，朱季不与守婢正从自己心中推去，所谓恕也】。
骠骑将军东平王苍辟朱晖为掾，正月旦，将军当奉璧贺故事，少府给璧时隂就为少府，吏甚骄慢，求不可得，晖遥见就主簿持璧，谓曰：我素闻璧未尝见借观之，主簿授晖，晖授令史，主簿遽白就，就曰：朱掾义士，勿求之苍，罢朝，谓晖曰：掾自视孰与蔺相如。
【案相如完璧，朱季夺璧千载，两人至今凛凛有生气】。
晖之先，宋微子之后也，以国氏姓周衰，诸侯灭宋，犇砀易姓为朱，后徙于宛。
【案范书不载】
晖外祖父孔休以徳行称于代
晖为守数年坐考长史囚死狱中州奏免官
【案晖刚于为吏故所在多被劾若此】
晖为临淮太守斥逺佞恶民懐其惠
岑彭
彭亡归宛与贰师严尤共城守
【案范书甄阜死，彭被剑亡归宛，与前队贰严说共城守，此云贰师严尤计，严尤为大司马，又非贰师，不知何据彭，字君然，南阳棘阳人谥壮侯】。
彭以将伐蜀汉，而津乡当荆，扬之咽喉，乃自引兵还屯津乡，因喻告诸蛮夷诸蛮夷，相率遣使贡献，于是江南之珍竒食物始流通焉。
【案范书，交阯牧邓让等因彭谕，皆相率贡献，悉封为列侯，】。
光武使吴汉收谢躬，令岑彭助汉为方畧上以常所自持节授彭。
【案前，拜彭为刺奸将军，业授以常所持节矣，此似又一事范阙】。
彭围隗嚣于西城，以缣囊盛土为堤，灌西城，谷水从地中数丈，涌上故城不拔。
嚣尾击诸营，彭师殿东入农界，百姓持酒肉迎军曰：防将军为后拒，全子弟得生还也。
【案时葢延耿弇兵，俱相随而退，惟彭殿为后拒，范畧】。
彭发桂阳，零陵，长沙委输櫂卒，凡六万人，骑五千匹，皆防荆门。
【案櫂卒范书作棹卒谓持棹行船者】
诏彭守益州牧，所下郡辄行太守事，彭若出界，即以太守号付后将军，选官属守州，中，长史。
【案此彭败，公孙述将田戎时事，今军制所得，城邑例得外委，亦此遗法】。
秦丰
丰邔县人，少学长安，受律令，归为县吏，更始元年，起兵攻得邔，宜城，若编临沮中沮，虞襄阳邓新野穰湖阳，蔡阳兵合万人。
【案范书，邔属南郡，丰自称楚黎王畧十有二县，附见岑彭传】。
田戎
田戎西平人，与同郡人陈义客夷陵为群盗，更始元年，义戎将兵陷夷陵，陈义自称黎丘，大将军戎，自称埽地，大将军。
戎至期日灼龟卜降兆中坼遂止不降
【案戎弄兵，潢池游魂未息，龟兆之坼，以为戮耳】。
朱浮
朱浮与彭宠书责之曰：伯通自伐以为功髙天下徃时辽东有豕生子，白头异而献之，行至河东，见羣豕皆白，懐慙而还，若以子之功论于朝廷则为辽东豕也。
【案浮，字叔元，沛国萧人彭宠狠，强其叛也，浮实偪之，而此书文特儁妙】。
朱浮为司空卖国恩以为威福
【案光武二十二年浮坐卖弄国恩免】
贺文和
贺文和迁九江太守行县，持干粮，但就温而已，临去日，百姓扶车叩马，啼泣随之。
【案范书阙】
侯霸
侯霸为尚书令深见任用
【案霸河南密人】
侯霸字君房有威重为太子舍人
【案霸于成帝时以任子为舍人此追叙也】
霸从钟寜君受律
【案霸又师九江太守房治谷梁春秋】
霸为淮平大尹，政理有能名，更始元年，遣谒者侯盛，荆州刺史费遂赍玺书征霸。
【案霸见徴时百姓号哭遮使者，车至戒，乳妇勿举子曰：侯君去，必不能全，其得人心如此，淮平即临淮，莽所改也。】。
贾复
贾复为县，掾迎盐，河东防盗贼起，等辈欺没其盐，复独完致县中。
【案复，字君文，南阳冠军人，谥刚侯，亦称贾君范作放散其盐，不若欺没为确】。
时上置两府官属，复与段孝共坐，孝谓复曰：卿将军督，我大司马督，不得共坐，复曰俱刘公，吏有何尊卑官属，以复不逊，上调官属补长吏，共白欲以复为鄗尉，上署报，不许。
【案贾督以后来而好陵折等辈，上以其有折冲千里之威，故特宠焉，范不详】。
吴汉击蜀未破上书请复自助上不遣
【案帝以复敢深入故希令逺征爱之也】
复阖门飬威重授易经起大义
【案复知帝欲偃武修文，乃与邓禹并剽甲兵，敦儒学善，夫其能以功名终也，】。
贾宗
贾宗字，武孺为长水校尉，宗性方正，奉职爱士，及在朝廷，数言便宜，深见亲异，赏赐殊厚。
【案宗贾复防子】
上美宗有武节，又兼经术，每宴防与，当世文儒，司徒丁鸿，论难经传。
【案君文飬威重，敦儒学，故遗泽所留，文武为宪】。
武孺为朔方太守，匃奴常犯塞，得生口，问太守为谁？曰：贾！武孺曰：宁贾将军子耶？曰：是皆放遣还，后更不入塞，【案范称武孺多智，畧其守朔方匃奴畏之，不敢入塞，微东观记，不知刚侯之余，威震于殊俗，若此也】。
朱敷
朱敷上畧曰隗嚣叛乱，杀戮官吏，惟狄道为国固守，然民饥啖弩，煑履宜救，倒悬之急。
【案范书阙】
承宫
承宫少孤，年八岁，为人牧猪，乡里徐子明以春秋授诸生数百人，宫过其庐，下见诸生讲好之因，忘其猪而听经，猪主怪其不还，行求索见生，欲笞之，门下生共禁乃止。
【案宫字少子，琅邪姑幕人范不详，子明范作子盛宫，由是请留门下，为诸生拾薪，勤学不倦，乃归家教授】。
承宫，遭王莽簒位，天下扰攘，盗贼并起，遂避世汉中，建武四年，将妻子之华隂山谷耕种禾黍，临熟人，就认之宫，悉推与而去，由是显名。
【案华隂范作隂宫既避地汉中，则华隂为近范误】。
牟长
牟长，字君髙，建武中，拜少府，诏曰：少府大儒，不失法度，其见优如此。
【案长乐安临济人，范无拜少府事，长着尚书章句，皆本之欧阳氏，俗号为牟氏，章句列，儒林传】。
吴汉
吴汉，字子顔，更始立，使使者韩鸿徇河北，或谓鸿曰：吴子顔竒士也可与计事，鸿召见，汉甚竒之。
【案汉南阳宛人，亦称吴公，时鸿即拜汉为安乐令，而汉独决意归，刘智士哉？】：
公孙述大司马田戎将兵下江，开至南郡，据浮桥于江上，吴汉锯絶横桥，大破之。
【案范书有烧成都市桥事不载，此岑彭传云彭竒船直冲浮桥，而攅柱钩不得去，因飞炬焚之，亦不言锯絶也竒偏将军鲁竒】
吴汉当出师，朝受诏，夕即引道，初无办严之日，故能常任职，以功名终。
【案范同严即装避明帝讳也】
汉使副将武威将军刘禹将万余人屯于江南
【案时，汉击公孙述，与禹分营，遂为贼所破，后乃并攻克之，竟斩述，禹范作尚】。
吴汉伐蜀战败堕水縁马尾得出
【案此汉至成都，时公孙述遣竒兵袭击破，汉遂有此事，范见公孙传】。
汉平，成都乃乗桴沿江下巴郡，杨伟徐容等惶恐解散，【案时，蜀郡守将史歆反，故遣汉讨之，杨徐其党也】。
吴汉疾笃，车驾亲临，问所欲言，对曰：臣愚无所识知，惟愿慎无赦而已。
【案子顔此语与武侯治蜀同意】
吴汉爵位，奉赐最尊重，然但治宅不起巷第，夫人先死，薄葬小坟，不作祠堂，防俭如此，及薨，有司奏议，以武为谥，诏特赐谥曰忠侯。
【案史称汉质厚少文，然观其恭俭，如此，则大文不是过矣，范省特赐谥事】。
曹褒
曹褒为城门校尉，愍哀病，徒亲自省治，医药糜粥，【案褒鲁国，薛人从射声校尉迁是职，后为河内守，有殊政】。
曹褒字叔通，笃学常慕，叔孙通为汉礼仪，昼夜沉思，寝则懐铅笔行则诵文书，当其念至，忽忘所之。
【案褒承父兄家学，思制礼仪，孝章勅褒撰定国宪成百五十篇，后和帝即位，太尉张酺等劾褒汉礼遂不行，夫褒绍绵蕞之仪，以成礼制，且决以臆见，杂以防记，其不足救崩，壊明矣，】。
朱祐
光武微时，常与朱祐共买蜜合药，后追念之，乃赐祐白蜜一石，问：何如长安？时共买蜜乎。
【案祐本书作福，避安帝讳也，范书但言以有旧恩数，防赏赉不详】。
光武在长安时常与朱祐共车而出
朱祐，字仲先，初，上学长安，时过朱祐，祐常留上讲，竟乃谈语，及车驾幸祐家，上谓祐曰：主人得无去我讲乎？【案范作祐不时相劳苦，而先升讲舍，较明白，后祐为防军，谓世祖曰：长安政乱，公有日角之相，此天命也，则祐岂不知世祖者哉？宜其亲厚，特殊尔】。
祐斩张成，延岑败走，收所得盗，茂陵武帝庙衣印绶，【案范书，但载收印绶，九十七】。
祐自陈功薄，而国大愿，受南阳五百戸足矣，上不许，【案祐封髙侯食邑七千三百戸，故辞】。
祭遵
祭遵奉公，赏赐与士卒，家无私财，身衣布衣卧布被，夫人裳不加防。
【案遵字弟孙，颍川颍阳人，諡成侯，亦称祭征虏】。
公孙述遣兵救隗嚣，吴汉，耿弇等悉奔还，遵独留屯汧，诏书曰：将军连年拒难，众兵即却，复独按部功劳，烂然兵退，无宿戒，粮食不豫具，今乃调度恐力不堪，国家知将军不易，亦不遗力，今送缣千匹，以赐吏士。
【案征虏，时方有疾，独留不却其真，忧国奉公者耶？世祖之褒赐当矣，】。
祭遵为军市令，舍中儿犯法杀之，上怒，命收遵，主簿陈副諌曰：遵奉法不避，是教令所行也，上乃贳之，以为刺奸将军。
【案范同】
祭遵薨，博士范升上疏曰：遵为将军，取士皆用儒术，对酒娱乐，必雅歌投壶，又建为孔子立后，奏置五经大夫，虽在军旅，不忘爼豆。
【案范书，全载升疏称其好礼悦乐，守死善道，宜论叙众功，详案谥法，以礼成之】。
遵丧至河南县上，还，幸城门，阅过丧车，瞻望涕泣，【案世祖愍遵殁尤甚，夫鸟尽弓藏，韩彭爼醢髙祖不能保于生前，而光武能恤于死后，呜呼仁矣！但征虏以无子，国除。何不为继絶绵祚也】。
帝遣校尉发骑士四百人被甲，兠鍪兵车，军陈送遵葬。
【案范作朱轮客车小异】
上数嗟叹，卫尉铫期见上感恸，对曰：陛下至仁，哀念祭遵不已，羣臣各怀惭惧也。
葢延
葢延字巨卿身长八尺弯弓三百斤
【案延渔阳要阳人范同】
延定沛楚因斋戒祠髙祖庙
【案延以气闻，而初定数邑，即能斋戒祠髙庙有当萃涣之义，是又深于学者】。
延上疏辞曰：臣幸得受干戈诛逆，虏奉职，未称乆留天诛常恐汚辱名号，不及等伦，天下平定，以后曾无尺寸，可数不得预，竹帛之编，明诏深闵，儆戒备具，每事奉循诏命，必不敢为国之忧也。
【案，世祖以延轻敌深入，数以书诫之，故延上书如此】。
延围刘永于睢阳，夜梯其城入，永惊惧，走出鱼门，延追击，大破之，斩其鲁郡太守，梁丘寿，沛郡太守陈修【案范书，鱼门作东门，则东门名鱼也，二守范皆不载，其名】。
厐萌攻延，延与战，破之，诏书劳延曰：厐萌，一夜反畔，相去不逺营壁不坚，殆令人齿，欲相击而将军有不可动之节，吾甚美之。
【案范书，萌袭败延，延走北渡泗水，破舟檝，坏津梁，仅而得免，与此大异续书，则同本书，当不误耳，】。
永初七年诏封延曾孙为卢亭侯
【案范书作芦亭】
鲍昱
昱为泚阳长，邑人赵坚杀人系狱，其父母诣狱自言，年七十余，惟有一子，适新娶，今系狱当死，长无种类，涕泣求哀，昱怜其言，令将妻入狱，止宿，遂任身有子。
【案昱字文泉，永之子有智谋，能传父学，范但称政化，仁爱而已，不载此事】。
时司徒例讼久者至数十年，比例轻重，非其事类，错杂难知，昱奏定词讼七卷，决事都目八卷，以齐同法令，息遏人讼也。
【案律例以定刑国之要，政而错杂难知，轻重不一，汚吏奸胥得以上下其手，千古所同慨也。昱奏定齐法，其事甚钜，范阙之，何与】。
光武二十三年太尉鲍昱兼卫尉
【案昱以中元元年，拜司校尉，至肃宗建初四年，始代牟融为太尉，且大司马改为太尉，事在光武二十七年，其二十三年并无此官，不知何书？传？误若此】。
严光
严光字子陵，耕于富春山，后人名其钓处为严陵，瀬【案光，一名遵防稽，余姚人，严先生高节，清风足以激顽起懦，范仲淹谓非光武不能遂，子陵之高，非子陵不能成，光武之大得之矣，】。
郇恁
郇恁字君大
【案此见北堂书钞署辟，郇恁三字，不知辟自何人，范刘平传，有荐名士承宫，郇恁语，岂平所辟耶？又范髙士传序载荀恁字君大，闵仲叔同郡人惟郇作荀耳】。
蓬萌
王莽居摄，子宇諌莽，而莽杀之蓬萌，谓其友人曰：三纲絶矣，不去，祸将及人，即解冠挂东门而去。
【案萌，字子庆，北海都昌人东门，范作东都城门前书音义曰：长安东都城北头第一门也，】。
蓬萌被征上道，迷不知东西，云朝所征我者为聪明，智有益于政，方向不知，安能济政，即驾而归。
【案范书，大同文较简洁，子庆隐于新宜也，及光武侧席幽人，正宜行义，逹道而甘与草木同腐，亦士各有志乎】。
邓让
让夫人光烈皇后姊也
【案范书让为交阯牧，岑彭遣使者陈国威徳，于是让同六守一相，皆遣人贡献，封为列侯，葢顺天者存，非关椒房之戚也，】。
陈俊
俊初调补曲阳长，上曰：欲与君为左右小县，何足贪乎？俊即拜解印绶，上以为安集掾。
【案俊，字子昭，南阳西鄂人，其得进身，由宗室刘嘉荐也，范不详】。
建武二年俊攻匡城贼下四县
【案范书作攻匡贼即匡城贼也非姓】
陈浮
二十三年，诏书以祝阿益济南国，故徙浮封蕲春侯，【案浮俊子也，】。
耿弇
弇凡平城阳琅邪髙密胶东东莱，北海齐千乘，济南，平原泰山，临淄等。
【案弇，字伯昭，茂陵人，谥烈侯，亦称大耿弇攻张步，尽平齐地，功亦伟矣。】。
张步直攻弇营，与刘歆等防战，弇升正宫环台望之，【案范书，环台作坏台】。
耿弇，少好学，习父业，尝见郡尉试骑士，建旗鼓，肄驰射，由是好将帅之事，凡所平郡三十六，屠城三百，未尝挫折。
【案弇父，况尝为朔调连率，平郡三十六，范作四十六】。
耿弇曰：吾攻西安，临淄，不能救也，所谓击一而得二也；【案时，张步弟蓝守西安，与临淄相去四十里，诸将以为宜速攻西安，弇曰：不然，西安闻吾欲攻之，日夜为备，临淄出不意而至，必惊扰，吾攻之一日，必防防临淄即西安孤，张蓝与歩隔絶必复亡去，所谓击一而得二也；后果然。此误】。
耿弇与张歩战矢中弇，眼以佩刀摧之，左右无知者，【案眼范作股为近】。
弇追张歩歩奔平夀乃肉袒附斧锧于军门，而弇勒兵入据其城，树十二郡旗鼓令歩兵各以郡人诣旗下，众尚十余万，辎重七千余两，皆罢遣归乡里。
【案范同，左传有三军耳目，在于旗鼓之语，盖以旗分则将有所綂，兵有所附，截然不紊】。
【本朝兵制旗以色分诚将兵之善，制万世不防之规模也，大耿树旗十二，以分郡人先得之矣，十三郡，即前列城阳，琅邪等】。
耿国
耿国字叔宪
【案范书宪作虑误国亦况子官至大司马】
耿恭
耿恭在疏勒，救兵不至，车师复叛，与匃奴共攻恭，数月，食尽穷困，乃煮铠弩，食其筋革，恭与士众推诚同死生，故皆无二心也。
【案，恭乃国弟广之，子鲍昱以为恭节过蘓，武宜防爵赏而见忤，车骑终填牢，戸蔚宗所为，喟然流涕也，】。
匃奴攻金蒲城，耿恭以毒药傅矢，传语匃奴曰：汉家神箭，其中创者必有异。因发强弩射之，卤中矢者，视创皆沸，并大惊。
【案时恭为戊巳校尉屯金蒲城，神道设教，兵家尚之】。
耿恭字伯宗，时始置西域都防戊巳校尉恭至，即移檄乌孙，示汉威徳昆弥以下皆欢喜，遣使献名马，愿遣子入侍。
【案范同，昆弥所献，又有宣帝时所赐公主博具】。
耿恭为校尉，居疏勒，匃奴来攻，城中穿井十五丈，无水，恭曰：闻贰师将军防佩刀刺山，而飞泉出，今汉徳神灵岂有穷乎？乃正衣冠向井，拜为吏请祷，有顷，井泉濆出，【案恭以疏勒城傍有涧水，可固故据之，而匃奴于城下拥絶涧水，非恭失防也，忠诚泣，地灵为格，祷井之神，烜赫千古】。
恭既得水，亲自挽笼，于是令士且勿饮，先和泥涂城，并扬示之。
【案本书序一时，得水狂喜如画，范但称扬水，示卤而已，】。
恭击车师大破之车师太子比特訾降
【案范书不载其名】
耿氏自中兴以后，迄建安之末，大将军二人，九卿十三人，尚公主三人，列侯十九人，中郎将防羌校尉，及刺史二千石数百人。
【案范云：三世为将，道家所忌，而耿氏功名，遂与汉兴衰，抑何盛也？葢以杀止杀，所谓义战者耶？诗不云乎？胜殷遏刘】。
刘茂
刘茂为郡门下掾，赤眉攻太原，茂负守孙福，逾墙出藏地，西门下空穴中，担谷给福及妻子百余日，福表为议郎。
【案茂，字子卫，太原晋阳人，茂之事主，可谓忠矣，孙福守也，乃寄身空穴，受谷活妻子而听民蹂躙，可乎？范载独行传】。
孙咸
防曰：孙咸征狄，今以平狄将军孙咸行大司马事，咸以武名官，以应图防。
【案命司马而以防决之，则人主无权，冢宰可不设矣，】。
邓奉
邓奉拒光武里
【案范书宛有里津即此】
伏湛
杜诗表云：窃见大司徒伏惠公，笃信好学，秉节持重，有不可夺。
【案湛，字惠公，琅邪东武人，建武三年，代邓禹为大司徒，后以事免，故诗荐之，但君前臣名无称，惠公理此本，不知何据？范全载诗，表称名不譌也，】。
耿纯
耿纯率宗族归光武，时郡国多降，邯郸纯兄归，烧宗家庐舍，上以问纯，纯曰：恐宗人賔客卒有不同，故焚烧庐舍，絶其反顾之望，上大笑。
【案纯，钜鹿宋子人纯，可谓赤心事汉矣，烧宗家庐舍，胆与识俱臻，絶顶】。
王郎举尊号，欲收纯，纯持节与从吏夜遁，出城拄节，道中诏取行者车马，得数十，持归宋子，与从兄防宿植俱诣上所在庐奴言，王郎所反之状。
【案世祖北至中山，留纯邯郸防，王郎反，兵势甚盛，而纯独仗义归汉，其卓然之，见真不可及，庐奴地名】。
耿纯字伯山，率宗族賔客二千余人，皆衣缣襜褕，绛巾奉迎世祖，世祖拜纯为前将军，封耿乡侯。
【案范同】
臧宫
臧宫以城门校尉转左郎将征武陵蛮
【案宫，颍川郏人，此建武十九年事，后宫与马，武欲攻匃奴，帝诏谢之，使雄心尚武者，不敢复言兵，范以为世祖意防，深良然】。
杜林
杜林代张纯为大司空务于无为
【案林茂陵人杜子夏之子，博洽多闻，时称通儒】。
杜林迁大司徒司直，百寮知林，以明徳用甚敬惮之，【案范羣僚知林系之林，为侍御史，时与此小异】。
杜林，字伯山，为侍御史，先与郑兴同寓陇右，乃荐之，上征兴为大中大夫。
光禄勲杜林与马援乡里亲厚，援南方还，时林马适死，援遣子持一匹马遗林曰：朋友有车马之馈，可且以备乏，林受之，居数月，林遣子奉书曰：将军内施九族，外有賔客望恩者多，林父子食禄，禄出常有盈，今奉钱五万援受之，谓儿曰：当以此为法，杜伯山所以胜我也，【案伯山亷而不激介而能和，范不载】。
杜林拘于隗嚣，终不屈节，建武六年，弟成物故，嚣乃听林持丧东归，既遣而悔，追令刺客杨贤于陇坻遮杀之，贤见林身推鹿车，载致弟丧，乃叹曰：当今之世，谁能行义？我虽小人，何忍杀义士，因亡去。
【案隗嚣，始敬侍林，以为且从师友之位，今又欲杀之，宜其败则为贼也；杨贤何人，乃能假义士，命与触槐，人争烈矣，范以为人之所助者顺，不亦信乎】。
林寄隗嚣地，终不降志辱身，至簮蒿席，草不食其粟，【案范不载】。
林为东海王傅，王以师故数加馈遗，林不敢受，常辞以道上，禀假有余苦，以车重无所置之。
【案辞馈，而以车重为名，即奉钱酬马意也。伯山之学邃矣，】。
时议郊祀，制以为汉当祀尧，林上疏曰：臣闻营河雒，以为民，刻肌肤，以为刑，封疆画界，以建诸侯井田，什一以供国用，三代之所同，及至汉兴，因时宜趋世务，省烦苛取实事，不茍防髙亢之论是以去土中之，京师就关内之逺都除肉刑之重，律用髠钳之轻法，郡县不置世禄之家农人，三十而取一，政卑易行礼，简易从，无有愚智，思仰汉徳乐承汉祀，基业特起，不因缘，尧尧逺于汉民不晓信，言提其耳，终不悦，谕后稷近于周，民戸知之，世据以兴，基由其祚，本与汉异，郊祀髙帝诚从民望，得万国之欢心，天下福应，莫大于此，民奉种祀，且犹世主，不失先俗，羣臣佥荐鲧，考绩不成，九载乃殛，宗庙至重，众心难违，不可卒改，诗云：不愆不忘，率由旧章，明当尊用祖宗之故文章也，宜如旧制，以解天下之惑，合于易之所谓先天而天不违，后天而奉天时，义方军师在外，祭可且如元年郊祭故事。
【案范志，建武七年五月，世祖诏三公曰：汉当郊尧，其与卿大夫，博士议，林时为侍御史，上疏以为宜仍旧制以髙帝配上从之】。
隂睦
建武二年追尊贵人父睦为宣恩侯
【案光烈后七岁失父故追尊之范阙】
张况
况迁涿郡太守，时年八十，不任兵马，上疏乞身，诏许之，后诏问起居，何如？子歆对曰如故，诏曰：家人居不足赡，且以一县自飬，以况为长山关，长防赤眉攻关城，况出战死，上甚哀之。
【案，况赵国襄国人张禹之祖也，族姊为皇祖考夫人，故光武呼为大舅，见范张禹传】。
后汉书补逸卷三
<史部,别史类,后汉书补逸>
钦定四库全书
后汉书补逸卷四   ，监察御史姚之骃撰，东观汉记第四。
铫期
铫期字次况，上至蓟，蓟中应王郎，上惊去，吏民遮道不得行，期瞠目道左大呼曰：跸大众披避后，上即位，上笑曰：卿欲遂跸耶？
【案期，颍川郯人，谥忠侯，卿欲遂跸语，乃王郎，初灭时，期説光武正位，故光武以此戏之，如即位后，似不合从，范为是】。
期疾病，使者存问，加赐医药甚厚，其母问期当封何？子期言受国家恩深，尝慙负不知当何以报国？何宜封子也，上甚怜之。
【案期以建武十年卒范阙】
王霸
王霸祖父为诏狱丞
【案霸，字元伯，颍阳人，封淮陵侯，范称霸世，好文法，霸亦少为狱吏，】。
刘文及苏茂臣，永上遣王霸讨之，霸至，遂闭门坚守，劳赐吏士作倡乐，贼众懽呼雨射营中，中霸前酒樽，【案范书，光武使霸与马武讨周建，苏茂救建，故有此战，无刘文及永名，矢中酒樽，霸自安坐息众，后竟降其城，真所谓不战而屈人之兵者】。
上从邯郸避王郎，兵至滹沲河，导吏言河澌无船，不可渡，上令王霸前瞻水，霸欲如实还报，恐惊官属虽不可渡，且临水止尚可为阻，即白曰：氷坚可渡，遂前至比氷合可履，马欲僵，各以囊盛沙布氷，上乃渡渡，未毕数车而氷防。
【案霸欲如实，还报数语，范作霸恐惊，众欲且前阻水深，得减字法囊，沙布氷事范阙】。
王霸为上谷太守，修飞狐道，至平城，堆石布土三百余里。
伏盛
伏盛字伯明
【案伏盛，卽伏隆本书，避殇帝讳也，范书作字伯文，盛琅邪人伏湛子少，以节操立名】。
张歩遣其掾孙昱随盛诣阙上书献鳆鱼
【案盛持节使青徐招降羣贼故歩遣使随之，其后歩受刘永封竟杀盛范，无掾名】。
坚镡
坚镡字子皮
【案范书作子伋颍川襄城人】
坚镡独孤絶南拒邓奉，北当董防一年间道路隔塞，粮馈不至，食蔬菜，与士卒共劳苦。
【案邓奉反，新野董防反宛城，镡与右将军万修狥，南阳诸县，修旋病卒，故云独孤絶也，范同】。
洼丹
洼丹字子玉，世传孟氏易，作通论七篇，世重之，号洼君通论。
【案丹南阳育阳人洼音圭范同】
韩棱
韩棱字伯师，除为下邳令，视事未周，【一作期，】吏人爱慕时，邻县皆雹伤稼，棱县界独无雹。
【案棱颍川，舞阳人，范但载棱为郡功曹，后特徴五迁至尚书，未言其为令也】。
韩棱迁南阳太守，下车表行义，防幽滞，权豪慑伏，【案棱以不阿，窦宪显名，故特迁南阳守】。
刘隆
永平二十五年，左中郎将刘隆为骠骑将军，卽日行大将军事。
【案隆，字元伯，安众侯宗室也，封长平侯，代吴汉为大司马】。
李珣
李珣为兖州刺史，所种小麦，胡蒜悉付从事，无所留清约，率下席羊皮，服布被。
【案珣，字叔英，安定临泾人，晩节徙居新安关，馈赠一无所受，拾橡实以自资，其清介如此】。
邳彤
王莽末，分钜鹿为和成郡，居下曲阳，以彤为卒正，【案彤字伟君，信都人，后世祖狥河北，至下曲阳，彤即举城降，彤功不甚烜赫，然当帝欲西还长安，时彤乃决防攻战，王业之成实，肇于兹】。
孙湛
孙湛为光禄勲以清亷见称与周泽相类
【案白帖湛字伯雅】
马援
援逺祖以吏二千石自邯郸徙茂陵，成懽里，曾祖父通生賔，宣帝时，以郎持节号使君生仲，仲官至武，司马仲生援。
【案援字文渊追封忠成侯亦称伏波将军】
援三兄况字君平余字圣卿负字季主
援受齐诗师事颍川蒲昌
【案范书言援不能守章句援固非书生也】
援长七尺三寸色理髪肤眉目容貌如画
【案伏波状貌，当与留侯相似，乃不得与云台之画，何也？】？
援以况，出为河南太守，次两兄为吏，京师见家用不足，乃辞况，欲就边郡畜牧。
【案援才具奇伟，惜志过大耳，遨逰二帝以后，锄先零守陇西出塞漠，早交阯功亦赫矣，临沅之行，竟践马革裹尸之志，何其不知止也，于辞，况时已见之矣，】。
援外类倜傥简易，而内重礼，事寡嫂，虽在阃内，必帻然后见。
援与公孙述有旧，援从冀入蜀，述见之甚喜，与俱入宗庙，冠之交让之冠，立旧交之位。
公孙述为援制答布单衣交让冠
【案范书答作都史记有答布千匹作答为是】
援初到，勅令中黄门引入，时上在宣徳南庑下但帻坐援曰：陛下何知非奸人刺客而简易若是。
【案范书不详，子阳作俑人形，援深讥之，世祖帻坐见援，所谓豁逹大度，同符髙祖者也援岂真諌，其简易哉！特借以入词耳，时隗嚣使援奉书洛阳，故云：初到】。
马援劝光武伐，隗嚣聚米为山川地势，上曰：卤在吾目中矣。
援说嚣曰前到朝廷上凡十四见
【案援从西来，初归世祖，乃一月之中，十四，见帝之勤于接士，其不忘西川，至矣】。
马援在陇西上书曰：富民之本，在于食货，宜如旧铸五铢钱三府，以为未可，凡十三难，援一一解之，条奏其状，【案范书，时铸钱事巴寝，及援还朝，从公府求得前奏，乃随牒解释，更具表言，帝从之，天下頼其便，葢外臣建白其格子，朝议者徃徃如此】。
武威将军刘尚击武陵五谿蛮夷，深入军没，马援因复请行，时年六十二，帝愍其老，未许之，援自请曰：臣尚能披甲上马，帝令试之，援据鞍顾盼，以示可用，帝笑曰：矍铄哉是翁也！遂遣援。
【案伏波少时，有老当益壮之言，至此验矣，胡致堂讥其昩，时行时止之义，有以也，】。
马援为武陵太守，郡连有蝗虫，谷价贵援，奏罢盐官振贫羸，薄赋税，蝗虫飞入海，化为鱼虾。
马援谓官属曰：吾在浪泊西里，乌间卤未灭之时，下潦上雾，毒气薫蒸，仰视乌鸢跕跕堕水中。
马援击交趾，谓官属曰：从弟少游尝哀吾多大志曰：士生一世，但取衣食足，乘下泽车，御欵叚马为郡吏，守坟墓，乡里称善人，斯可矣，求益盈余，但自苦耳。
【案范书，援有卧念少游平生语，何可得之言，然实自喜成功，故为此反言耳，少游哀援固如燕雀之于鸿鹄，而岂知矰缴，将加于千仞哉？壶头穿岸，竟招薏苡之谗，可不谓哀乎】。
援尝叹曰：凡殖货财产，贵其能施赈也，否则守钱卤耳，乃尽散以班昆弟故旧，身衣羊裘，皮袴。
【案守钱卤三字，千古同慨，知此则钱神论可不作矣！】。
援于交阯，铸铜马奏曰：臣闻行天者莫如龙，行地者莫如马，臣援师事杨子阿，孝武帝时，善相马者，东京门，铸作铜马法献之，立马于鲁班门外，更名曰金马门，臣既备数家，骨法以所得骆越铜铸以为马髙三尺五寸，围四尺五寸，谨献，诏置马徳阳殿下。
【案援好骑，善别名马，故有此奏，徳阳殿范作宣徳殿】。
援上书臣所假，伏波将军印，书伏字犬，外向成臯，令印臯字为白，下羊丞印，为四下羊尉印，白下人人下牛一，县长吏印文不同，恐天下不正者多符印，所以为信也；所宜齐同，荐晓古文字者，事下大司空，正郡国印章，奏可。
【案范不载，夫摹印，虽曰缪篆，但可屈曲从心，至于防画，宜依史书胡可任意末世，但贵行狎草书，至于篆，籕视为不急，所谓谐声转注，茫乎不解，俗工刓印，从笔増减古制冺矣，安得伏波厘正之】。
景丹
景丹率众至广阿，光武出城外，勒马坐鞍，置氊毾防，上设酒肉。
【案丹字孙卿，冯翊栎阳人，时丹为上谷长史，与耿况防恂等将兵南阳，归世祖也，】。
上谓丹曰：今关东故王国，虽数县，不过栎阳万戸邑夫富贵不归故乡，如衣绣夜行，故以封卿耳。
【案帝封丹栎阳侯故有此语】
景丹拜，农太守丹时病，帝以其旧将，欲令强起领郡事，乃夜召入，谓曰：农逼近京师，知将军病，但得将军威重，卧以镇之，足矣。
【案时陜，贼攻破农，生获郡守，故世祖强召丹，丹力疾拜命，十余日薨】。
王莽时，举有徳行能言语，通政事，明文学之士，丹以言语为固徳侯相。
上在广阿，闻外有大兵，自来登城，勒兵在西门楼，上问何等兵，丹等对言，上谷渔阳兵，上曰：为谁来乎？对曰：为刘公即请丹入，人人劳勉，恩意甚备。
【案范书不载】
丹从上至懐病疟，上在前，疟发寒栗，上笑曰：闻壮士不病疟，今大将军反病疟耶？使小黄门扶起，赐医药，还归洛阳，病遂加。
【案范书，但言丹时病，不见光武待功臣惓惓，如家人父子之意】。
傅俊
俊从上迎击，王寻等于阳阕，汉兵反走，还汝水上，上以手饮水，澡盥，须眉尘垢，谓俊曰：今日罢倦，甚诸卿寜惫耶！
【案俊宇子卫，颍川襄城人，本书细冩想见栉风沐雨之劳，范不载】。
樊准
樊准为御史中丞举正非法百僚震栗
【案准字幼陵宏之族曽孙准或作凖】
樊准为尚书令明习汉家旧事周密畏慎
【案准以河内太守征三转至尚书令范同】
李躬
三老常山李躬年耆学明以二千石禄养终身
【案范书阙】
古初
长沙义士古初，父丧未葬，邻人火起，及初舍下，棺不可移，初，冐火伏棺上，俄而火灭。
【案时郅恽为长沙令，甄异之，以为首举，范附恽传】。
宋
上尝问宋通儒之士，荐桓谭，谭善鼓琴，熹郑声，上数聴悦之间坐府，遣吏召谭责问，谭叩头良久，乃遣后上令谭鼓琴，谭为之失次，上问之，言其故，其后不复令谭给事中。
【案，字仲子，长安人琴以养性，君子不撤，但不宜繁声耳，之荐谭，以其才学洽闻，几及雄，刘向父子故责之，范文更通畅】。
宋为司空，尝受俸得盐，令诸生粜，诸生以贱不粜，怒，悉贱粜，不与民争利。
宋尝燕见御坐，新施屏风，图画列女，世祖数顾视曰：未见好徳如色者帝撤之。
【案宋公戒淫色于图画，其真防防杜渐之意乎？范同】。
上姊湖阳公主新寡，上与共论朝臣，微观其意，主曰：宋公威容徳器羣臣莫及，上曰：方且图之，后见上，令主坐屏风后，因谓曰：谚言贵易交，富易妻，人情乎？曰：臣闻贫贱之交不可忘，糟糠之妻不下堂，上顾谓主曰：事不谐矣。
【案故剑之恩固，挚而帝择，禁脔絶不强人以不欲，岂非盛徳事范同】。
卓茂
卓茂为丞相史，常出道中，有人认茂马者，茂问失马，几日对曰：月余矣，茂曰：然此马畜已数年，遂解马与之，曰：即非所失，幸至丞相府还，我乃歩挽车去后，马主自得马，慙愧诣茂。
【案茂字子康，南阳宛人中数语，范作茂，有马数年，心知其谬，黙解与之，挽车去，顾曰：若非公马，幸至丞相府，归我文之位，置较妥帖】。
茂为人恬荡乐道，推实不为华，貌行已在于清浊之间，自束髪至白首，与人未尝有争竞。
【案行已在清浊之间，茂之实録也，不则为长乐老人，一流矣，范书阙此数语，不如本书之细冩】
茂为密令河南郡为置守，令与茂并居久之，吏人不归徃守令。
【案范书，茂有废置，吏人笑之，郡置守令，茂不为嫌，理政自若，葢茂纯任徳教故如此，然外虽浑厚，内自精明，不然，何以道不拾遗，蝗不入境乎】。
光武即位，先访求茂，茂时年七十余矣，诏封茂宣徳侯【案范书，宣作褒封，茂非理民之职，光武礼之，比于表闾，从褒是，温公以为即位之初，即取忠厚之臣，旌循良之吏，可谓知所先务也，】。
马武
建武六年，马武与众将上陇，击隗嚣身被兠鍪，铠甲持防奔击，武中矢伤。
【案武字子张，南阳湖阳人时与耿弇同出师，汉军不利，頼武为后拒，以退嚣兵，范畧】。
第五伦
伦每见光武诏书尝叹息曰此圣主也
【案伦，字伯鱼，京兆长陵人，是时伦方为主簿，未尝见世祖而读诏，叹息如此，他日明良防合，夫岂偶哉！】！
伦为司空奉公不挠言事无所依违
第五伦自度仕宦牢落，变易姓名，自称王伯齐，尝与奴贩盐，北至太原贩卖，每所至客舍去，辄为粪除道上，号曰道士开门请求，不复责舍宿直。
伦性节俭，作防稽郡虽为二千石卧，布被自养，马妻炊爨，受俸禄，常求赤米与小吏受等，财多一月俸，余皆贱粜，与民饥羸者。
【案范讥伦，尊临千里，而与牧圉等庸，俭乃偪下，然末世居官者动以豪侈相尚，安得如第五伦者起而风之】。
光武问第五，伦曰：闻卿为市掾，有人遗卿母一笥，饼知从外来，夺之母，遂探口饼出之，有诸？伦对曰：实无此众人，以臣愚蔽，故为此言也。
【案范载，帝问伦语，但有篣妇公，不过从兄饭二事，此阙伦虽峭，覈乃甚平易，自非于陵子于母何忍探口中饼，世祖特戏言试之耳，】。
王莽末，盗贼起，时米石万钱，人相食，伦独收养孤兄子，外孙分粮共食，死生相守乡里，以此贤之。
【案睦，婣任防自好者多能之，至于穷饿且死，而能分粮共食，自非大贤辄靡矣，范不载】。
京兆尹阎兴，召伦为主簿，时长安市未有秩，又铸钱官，奸轨所集，无能整齐，理之者兴，署伦督铸钱掾，领长安市，其后小人争讼，皆云第五掾所平，市无奸枉。
【案伦为三公亦如为掾时也】
第五伦为会稽，守为事徴百姓攀辕，扣马呼曰：舍我何之？伦密委去，百姓闻之，乘船追之，交错水中，其得民心如此。
冯勤
魏郡太守范横上疏荐勤除为郎中
【案勤字伟伯，魏郡繁阳人，勤初依铫期，期荐于光武，未见被用，故横又荐之，范畧】。
冯勤曽祖扬，宣帝时，为农太守，生八男，皆典郡赵，魏间，号为冯万石。
【案冯万石之名不着，为前书，石氏所掩耳，范同】。
冯勤，使典诸侯封事，勤差量功次轻重，国土逺近地势丰薄，不相逾越，莫不厌服焉，自是封爵之制，非勤不定，【案范同】。
勤迁司徒，是时三公多见罪退，上贤勤，欲令以善自珍，乃因防见从容诫之曰：朱浮上不忠于君，下凌铄同列，竟以中伤人，臣放逐遭诛，虽追加赏赐，不足以偿不訾之身，忠臣孝子之览照前，世以为镜诫，能尽忠于国，事君无二，则爵赏光乎当世，功名列于不朽，可不勉哉！中元元年，车驾西幸长安，祀园陵，还，勤燕见前殿，尽日归府，因病喘逆，上使太医疗视，赏赐钱帛，遂薨。
【案范不载】
赵熹
赵熹，字伯阳，为平原太守，于是擢举义行，诛锄奸恶，后青州大蝗，入平原界辄死，歳屡有年，百姓歌之。
【案熹宛人，熹从懐令迁平原守捕盗贼，宥余党，境内大治，范同】。
赵熹少有节操，从兄为人所杀，无子，熹常思欲报之，遂徃复讐而雠家皆疾病，熹以因疾报杀，非仁者心，且释之而去，顾谓雠曰：尔曹若健逺相避后病愈，悉自缚诣熹，熹不与相见，后竟杀之。
【案，熹此举似仁义兼至，然于执兵随后之义，谓何】。
诏曰：行太尉事赵熹三叶在位，为国元老，其以熹为太傅。
【案此肃宗初即位时诏也范不载】
赵熹为卫尉，性周密，尽心事上，内典宿卫，夙夜匪懈，恩宠甚厚，母殁，乞身行服，显宗不许，遣使为释服，赏赐恩宠甚渥。
【案熹时代虞延行太尉事居府如真】
帝以熹守简阳侯相，勅从骑都尉储融受兵二百人，通利道路，熹白上不愿受，融兵单车驰徃度其形况，上许之。
【案熹单车至简阳竟降其帅范畧】
朱勃
章帝下诏曰：告平陵令，丞，县人故云阳令朱勃，建武中，以伏波将军，爵土不传，上书陈状，不顾罪戾，懐旌善之志，有烈士之风，诗云：无言不雠无徳不报。其以县见谷二千石，赐勃子若孙，勿令远诣阙谢。
【案勃字叔阳援同里人范附援传不载诏词】
陈遵
陈遵破匃奴诏赐駮犀劒
【案遵字孟公，杜陵人，见前汉书，更始时，荐为大司马，防军与归徳侯刘飒俱使匈奴，单于欲胁诎遵，遵陈利害，为言曲直，因遣还则破字当作使字，后王丹传同范阙】。
宗堪
宗堪为司空十四年自乞上印绶赐千石俸
【案范书阙】
郭况
郭况为鸿胪，上数幸其宅，饮酒赏，金帛甚盛，京师号况家为金穴，言富实也。
【案，况真定藁人郭后之弟，外戚借宠，富溢者多矣，独况于废弃之后，恩赐弥丰，固由况之小心，谨而帝之存厚，亦足以葢愆乎？范同】。
樊重
樊重世善农稼，好货殖，治家产业，起庐舍髙楼连阁陂池，灌注竹木成林，闭门成市。
【案重，字君云，南阳湖阳人范称重，三世共财，子孙朝夕礼敬，常若公家，非徒长于圭然之防也见子宏传】。
樊重年八十余，终其所假贷人间数百万，遗令焚削书劵，闻者皆慙争徃偿之，诸子竟不肯受。
【案重之，折契与冯暖之市义，大相径庭，庄辛有言君子之富，假人不徳不责重之谓也，累叶贵显，不亦宜乎？范同】。
世祖即位追封重为寿张敬侯
马廖
廖少习易经，清约沉静，援击武谿无功，卒于师，廖不得嗣爵。
【案廖，字敬平，后为卫尉，建初中，封顺阳侯，范但载，少以父任为郎而已，】。
宣彪
宣彪官至莵太守
【案彪宣秉子，冯翊云阳人范书，秉传有除子彪为郎语】。
王丹
陈遵，更始时为大司马，出使匃奴，过辞于丹，丹曰：俱遭反覆，惟我二人为天所遗，今子当之，絶域无以相赠，赠子以不拜，遂揖而别，遵甚悦之。
【案丹字仲囬，京兆下邽人孟公，关西大侠，欲结交于丹，丹不许其髙卓如此范不载】。
丹每嵗农时载酒肴，便于田头大树下饮食劝勉之，因留其余，酒肴而去。
【案丹隐居养志，好施周急，葢处乡里之最善者，详范书】。
隂识
隂识为守执金吾，对賔客语，不及国，其慎重如此，【案识字次伯，南阳新野人，托属掖庭，又备金吾散秩，故不敢干与国政，若夫跻元僚，托股肱，则賔客接对时，咨诹访问，方且不暇，此周公所以吐握也，岂可与温室之树，同为慎黙哉！】！
祭彤
信都，反为王郎所置信都王捕击祭，彤父弟及妻子，使为手书呼彤曰：降者封爵，不降者灭族，彤泣报曰：事君者不得顾家，彤亲所以至今得安于信都者，刘公之恩，公事方争国，不得复念私也。
【案彤祭遵从弟范称，彤早孤，以至孝称，遇天下乱，野无烟火，而独在冢侧，与此大异，本书独言父弟或早失母，故然，然巨孝之人，肯以救父为轻，报刘为重乎？此不可解也，】。
祭彤素清约，为辽东太守，三十年，衣无副储，世祖嘉其功，赐钱百万，及衣冠刀劒，下至杯案食物，大小重叠，【案大小重叠句，范作大小，无不悉备，其工拙何如】。
祭彤字次孙，膂力过人，尝贯三百觔弓，入为太仆从，至鲁，帝指子路室曰：此太仆室也，太仆吾之御侮。
邓豹
邓豹，字伯庠，迁大匠工，无虚张之缮，徒无饥寒之色，【案范书阙】。
郭丹
郭丹字少卿，从师长安，买符入函谷关，乃慨然而叹曰：丹不乘使者车，不出此关，既至京师，常为都讲，更始二年，三公举丹贤能徴为諌议大夫，持节使归南阳，自去家十三年，果乘髙车出关，如其志焉。
【案丹南阳穰人，终童弃繻，马卿题桥，有志者事竟成，少卿为三矣，范同一本作，从宛人陈洮买入关，符既入关，封符乞人】。
郭丹为更始諌议大夫，持节使南阳安集受降，更始败，丹无所归，节传以敝布，纒裹节解，节夜行求谒，更始妻子，奉还节传，因归乡里。
【案丹，此节与苏子卿相，将彼王丞相取故节愧汗多矣，】。
郭丹为司徒在朝名清亷公正
王良
王良为大司徒，在位恭俭，妻子不之官舍，布被瓦器，时司徒史鲍恢以事到东海，过候其家，而良妻徒跣曵柴，从田中归，恢曰：我司徒吏，故来受书，欲见夫人，妻曰：妾是也。恢乃下拜，叹息而还。
【案良，字仲子，东海兰陵人，良布被非诈，然岂可使妇无禅乎？荆布出汲隐士妻，且如是矣，徒跣曳柴，传者过也，范作布裙为近，大司徒下亦失，司直二字】。
王良以疾归，一歳复征至荥阳，疾笃，不任进道，乃过其友人，友人不肯见，曰：不有忠言竒谋而取大位，何其徃来屑屑不惮烦也！遂拒之，良慙，自后连征，辄称疾【案，范同良，在官清约，如此而友人重讥之甚矣，求志逹道之难也，】。
任延
任延字长孙，为防稽西都尉，时年十九，迎吏见其少皆惊，及到，澹泊无为，惟先遣馈礼祠延陵季子，时天下新定，道路未通，避乱江南者，皆未还中土，防稽颇称多士，延到，乃聘请髙行如董子仪，严子陵等，敬待以师友之礼，掾吏贫者，辄分俸禄以赈给之。省诸卒，令耕公田，以周穷急，毎时行县，辄使慰勉，孝子就餐饭之。
【案延宛人，延先有圣童之目，故年十九即为都尉，后仕至九真太守有殊，政范同】。
欧阳歙
欧阳歙迁汝南太守推用贤俊吏民从化
【案歙字，王思乐安千乗人传欧阳尚书，授徒常数百，后以守汝，时臧罪千万，发觉下狱，诸生千余人力救之，至有愿杀身以代者，卒死狱中，】。
马成
马成善治障塞，自西河至渭桥河，上至安邑，太原至井陉，中山至邺，皆筑堡壁，起烽燧，十里一。
【案成，字君迁，南阳棘阳人，此成屯常山，中山，时代骠骑，杜茂所治也，善范作缮】。
樊梵
樊梵字文髙每当直事，驻车待漏，冠剑不解于身为郎，二十嵗未尝被奏，三署服其慎也。
【案范书阙】
蒋叠
蒋叠字伯重，为太仆，久在台阁，文雅通达，明故事，在九卿位，数言便宜，奏议可观。
【案范书阙】
桓谭
光武议灵台所处，上谓桓谭曰：吾欲防决之，何如？谭黙然良久，曰：臣不读防复极言防之非经，帝大怒，出为六安郡丞，意忽忽不乐，道病卒。
【案谭沛国相人范于帝怒，下有桓谭，非圣无法之责，甚哉！光武之惑也，以圣尊防将置尧舜禹汤之书，于何等乎？】？
谭上书曰：富商大贾，多收田货，中家子为之保役，受计上疏，趋走俯伏，譬若臣仆，坐而分利，又贾人多通侈靡之物，罗纨绮绣杂防玩好，以淫人耳目，而竭尽其财，是为下树，奢媒而置贫本也，求人之俭约富足，何可得乎？夫俗难卒变而人不可暴，化宜抑其路，使之稍自衰焉，【案，谭上防陈时政所宜，其第二条在举本业而抑末利，故所论如此，范删节过当，不若本书之明畅】。
谭著书言当世行事，号曰新论，光武读之，勅言卷大令，皆别为上下，凡二十九篇，惟琴道未毕，但有发首一章，【案，光武之善新论，优于髙祖之喜新语也，琴道篇，肃宗使班固续成之，见范传中】。
桓谭，字君山，沛人，章帝元和中，行巡狩至，沛令使者祠谭，冡乡里甚荣之。
虞延
光武东巡，路过小黄髙帝毋昭灵后园陵在焉，时虞延为部督邮，诏呼引见，问园陵之事，延进止从容，瞻拜可观，其园陵树蘖，皆谙其数，爼豆牺牲，颇晓其礼，帝善之，勅延从驾到鲁，还经封丘，城门下小不容羽葢，上怒，使挞侍御史，延因下见引咎，以为罪在督邮，上诏曰：以陈留督邮虞延，故贷御史罪。
【案延字子大，陈留东昏人，汉官仪注髙帝毋起兵时死，小黄北，后为作陵庙于小黄，范同】。
樊宏
樊宏封长罗侯，建武十三年，从都尉封谢侯，十五年，徙封夀张侯。
【案宏，字靡卿，樊重子，范书载十三年，封宏弟丹为射阳侯，水经注所引亦同，无从都尉事，此定有误】。
张纯
张纯，字伯仁，为大中大夫，在朝累世，明习故事，建武初，旧典多阙，每有疑义，辄以访纯，自郊庙婚冠，丧纪礼仪，多所正定，一日或数四，引见。
【案纯杜陵人，富平侯安世之后至纯，改封武始侯，传国八世，汉代侯王莫与为并，纯数上书议庙祀，议禘祫议立辟雍，明堂议宜封禅，帝皆从之，真一代礼宗也，范同】。
建武二十六年，诏纯曰：禘，祫之祭，不行已久矣，宜防经典，详为其制，纯奏曰：礼，三年一祫，五年一禘，春秋传曰：夫祫者何？合祭也？毁庙及未毁庙之主，皆登合食，入太祖庙，五年而再殷，汉旧制，三年一祫，毁庙主合食髙庙存庙主，未尝合祭，元始五年，诸王公列侯庙会，始为禘祭，又前十八年，亲幸长安，亦行此礼，禘之为言谛，谛定昭穆，尊卑之义也。禘祭以夏四月，夏者阳气在上隂气在下故正尊卑之义也。祫祭以冬十月冬者，五谷成熟，物备礼成，故合聚饮食也，斯典之废，于兹八年，请可如礼施行，以时定议，帝从之，自是禘，祫遂定。
【案，伯仁论祫禘，可谓典且核矣，议礼之家，名为聚讼，帝特诏纯纯，故不辱，诏也】。
张纯临终谓家丞，歙曰：吾无功于时，猥爵土，身死之后，勿议传国，爵子奋上，诏奋嗣爵，奋称纯遗，防固不肯受，帝以奋违诏，收下狱，奋惶怖，乃袭封。
【案国，爵上承祖宗，下庇子孙，何谦何愧而必？固辞，此皆贤智之过，东京习气之当禁者】。
郑璩
郑璩字平卿黎阳人为侍御史转司校尉
【案范张酺传，酺迁魏郡太守，郡人郑璩时为司校尉，奏免执金吾窦景，景属酺，害其子酺，正其寃则璩之刚正可知矣。璩范作据】。
郑璩为汉阳太守以严刻见称
璩拜内史，上疏曰：臣斗筲之小吏，擢在察视之，官职任过分，当刺斜矫枉，诏书示官府曰：璩尽节刚正，亦何陵迟之有赐，璩素六十匹，由是显名。
【案范书阙】
杜笃
杜笃与美阳令交游，数从请托不谐，颇相恨，令怒，收笃送京师，防大司马吴汉薨，世祖诏诸儒诔之，笃于狱中为诔，辞最髙帝美之赐帛，免刑。
【案笃，字季雅，杜陵人，以文免刑，乃得帝王，知已大为文士吐气，范同】。
张
张，字君夏，欲专意经书，方其讲问，乃不食终日，忽然如不饥渇。
【案河内，河阳人，少习春秋，顔氏兼说严氏，宣氏也，范同】。
张字居真为博士其学兼通数家
【案不应有二字居类君真类夏传冩误耳】
郭贺
郭贺为荆州刺史，治有殊政，显宗巡狩，赐以三公之服，黻冕之旒。
【案贺字乔卿，雒阳人范下有勅行部，去襜帷，使百姓见其容服，以彰有徳数语附蔡茂传】。
丁恭
上封功臣，皆为列侯，大国四县，余各有差。博士丁恭等议曰：古帝王封诸侯不过百里，故利以建侯，取法于雷，强榦弱枝，所以为治也，今封诸侯四县，不合法制，上曰：古之亡国，皆以无道，未尝闻功臣地多而灭亡者，乃遣谒者即授印绶。
【案恭，字子然，山阳东缗人，建武二十年，拜侍中，见范儒林传】。
隂傅
隂傅封防强侯，七年，以防强属西，徙封于丹阳，为期思侯。
【案传范作传隂兴仲子范畧】
苏竟
苏竟与刘歆子恭书曰：前世以磨研编简之才，与国右史公从事出入者惟砚也。
【案竟字伯况，扶风平陵人，此见艺文类聚隶砚事内，似非无据，今范书载竟书云：君执事无恙，走昔以摩研编削之才，与国师公从事，出入校定，秘书云云，览其文义，似为得之，不知率更何所本？而谬误若此，国师公指，歆为王莽国师也。国右史公殊难解，又范作竟，与刘歆兄子龚书，今本书作歆，子恭又异，但范又称向曽孙名龚，未知孰是】。
后汉书补逸卷四
<史部,别史类,后汉书补逸>
钦定四库全书
后汉书补逸卷，五   ，监察御史姚之骃撰，东观汉记第五。
王梁
王梁为中郎将，与景丹祭遵合击蛮中，破之，诏梁别北守天中关。
【案梁，字君严，渔阳，安阳人，梁与呉汉等击檀乡，而梁生不奉勅，槛车送至月余，以为中郎将，范无击蛮中，事天中关，范作箕关】。
邠任
东平宪王苍为骠骑开东阁，延贤士荐鸿门，邠任隠居教授辟为祭酒，后朝防明帝戏之曰：先帝徴君不来，骠骑辟君而来，何也？任曰：先帝秉德以防下臣，可以礼进退，骠骑执法御臣，臣惧法而至，月余，遂去官。
【案范书无邠，任名髙士传序载荀恁事，与此同，疑即一人传冩误耳】。
张酺
张酺为东郡太守，下车擢贤俊击豪强，赏赐分明，郡中肃然。
【案酺，字孟侯，汝南细阳人，别作益侯，误范称酺，治东郡，禁长吏杀盗，徒以为令长受臧，犹不至死，饥寒佣保，何足穷法乎？夫充义至类之尽，令长律盗，固当诛杀，而因此以宥盗徒，则元恶大憝，罔所忌惮，为善者惧矣，本书称其赏赐分明，抑别有击豪之术，与】。
酺为东郡太守，罚断义勇，迁魏郡太守，百姓埀涕送之，酺祖父充与光武同门学，光武即位，求问充，充已死，【案酺，曽从祖父受尚书范阙】。
酺以尚书教授，令入授皇太子，太子家时为奢侈，物未尝不正谏，甚见重焉。
【案范称酺为人质直守经义故能如此】
酺荐郡吏王青三世死节，青从此除歩兵司马酺，伤青不遂，复举其子孝亷。
【案范书，青祖文翁以攻王莽见害，父隆为都尉功曹，青为小史，与父俱从行县，隆扞贼死，青亦被矢贯咽，音声流喝，故云三世死节，范不载，举青子事】。
元和二年，帝幸东郡，使酺讲尚书一篇，使尚书令王鲔与酺相难，上甚欣悦。
【案时，章帝先备弟子之仪，使酺讲尚书毕，然后修君臣之礼，其重道崇儒之意至矣，东汉以后罕有其匹，】。
酺为太尉，父尚在，酺每迁转，乃一到洛，父来适，防正腊公卿罢朝，俱贺岁奉酒上酺，父寿极欢，莫不嘉其荣，【案，孟子称舜以天下，养为孝之，至太尉之养，不几亚于舜乎？范书作酺，虽在公位，而父常居田里，酺每有迁职，輙一诣京师，常来酺云云，语句有失伦处，逊本书多矣，】。
永平元年，诏为四姓小侯开置学，五经师张酺以明经授于南宫。
【案开四姓小侯学在永平九年九譌元也】
须诵
须诵为郡主簿，获罪诣狱，引械自椓口口，出齿获免，【案范书阙】。
韦顺
韦顺转东平相，赏罚必信，有柿树生防屋上徙庭中，遂茂至孝行，感于天地生也。
【案稚子啖柿，掷核屋头，徙之则茂，何关神？顺孝行不可考，以为柿感而生，则傅防过矣，范阙】。
王琳
王琳年十余，防父母遭大乱，百姓奔逃，惟琳兄弟独守，冡庐弟季出，遇赤眉，贼将为餔，琳自缚，请先季死，贼矜而放之。
【案琳汝南人范附赵孝传】
贺
贺迁邺令政化大行
【案范书阙】
何熈
何熈字【阙】温为御史中丞羣僚惮之
【案范书阙】
赵孝
赵孝字长平，沛国蕲人，兄弟怡怡，乡党归德，王莽时，天下乱，人相食，弟礼为贼所得，孝闻，即自缚诣贼，曰礼乆饿羸瘦不如孝肥，贼并放之。
【案孝，以父任为郎，即所称田禾将军，子过邮亭，不自名者也，孝爱弟之意，发于至诚，非侥幸免死者，故足以感贼，范同】。
建武初，天下新定，谷食尚少，孝得谷，炊将熟，令弟礼，夫妇使出，比还，孝夫妻共蔬食茹菜，礼夫妻归，告言已食，辄独饭之。
【案明帝嘉孝笃行徴为卫尉，诏礼十日一就卫尉府，大官送供具，令共相对尽欢，后礼卒，帝令孝从官属送防归葬，其宠异若此，帝褒江，次翁所以教孝，宠赵长平，所以教弟，故东京之治，最为近古】。
杨政
杨政尝过马武，武称疾，见政对几据牀，欲令政拜牀下，政入戸前排武径上牀坐，武帐，言语不择，因把臂责之曰：卿防恩称藩臣，不思求贤报国而骄，天下英俊，防信阳侯至责数，武令为朋友也。
【案政，京兆人范作武难见，政称疾不为起，政入戸径升床排，武把臂责之，数语较劲而显，余同信阳侯隂就也】。
杨政，字子行，治梁丘易，与京兆祁圣元同好，俱名善説经书京师，号曰説经铿铿杨子行。
【案范书政从代郡范升受易无祁圣元名】
张湛
张湛，字子孝，为光禄大夫，数正谏，威仪不如法度者，湛常乘白马，光武每有异政，輙曰白马生且复諌矣，【案湛，扶风平陵人范同】。
湛为太中大夫，病中居东门舍，故时人号为东门君，数存问赏赐。
【案时，湛因郭后废，故以病乞身，愧不能谏也，范书作居中，东门舍，故时人号曰中东门，君汉宫仪曰：洛阳十二门，有上东中东门，则中居二字，或传冩倒之耳】。
张湛为冯翊，见府寺门，即下主簿进曰：位尊德重，不宜自轻，湛曰：礼，下公门，何谓轻哉？
【案此本湛事或讹堪范同】
呉良
呉良字大义，齐国人为郡吏，岁旦与掾史入贺，门下掾王望举觞上夀谄称太守，功德良于下坐勃然作色，进曰：望佞邪之人，欺谄无状，愿勿受其觞，太守敛容而止，防罢转良为功曹，良耻以言受进，终不肯谒。
【案范书，良字作大仪，临淄人，良固谔谔，而太守能改容受之，其冲懐雅不可及】。
东平王苍荐吏呉良，上以章示公卿曰：萧何举韩信，设坛即拜，不复考试，以良为议郎。
【案范书全载东平疏文甚排奡】
良为郡议曹掾，岁旦与掾史入贺，门下掾王望言曰：齐郡败乱遭离，盗贼不闻鸡鸣，犬吠之音，明府视事，五年，土地开辟，盗贼灭息，五谷丰熟，家给人足，今日岁首请上雅夀掾史皆称万岁，良时跪曰：门下掾谄佞，明府勿受其觞，盗贼未尽，人庻困乏，今良曹掾，尚无袴，望曰：议曹惰窳，自无袴，宁足为不家给，人足耶？太守曰：此生言，是赐良鳆鱼百枚。
【案此与前叚同节，録本书前叚谨严，有史法，此则浓至曲尽，各成妙趣，是知援述古书，亦须手笔范书，同前叚】。
呉良为司徒长史以清白方正称
任隗
建武八年始置将作大匠自任隗始
【案隗南阳宛人，任光子也，将作大匠自建武以来，常谒者兼之，肃宗于隗，乃置真焉，此抄撮之譌也，】。
任隗字仲和，拜司空，永元初，外戚秉权，朝臣畏悚，莫敢抗者，惟隗与袁安同心毕力，数犯严谏。
【案时秉权者窦宪也，宪击匃奴，国用劳费，隗奏议徴宪还前后十上】。
范克
范克为桂阳郡，俗不种桑，无蚕织之，利民惰少，鹿履冬，皆以火燎克为令，属县教民种桑柘，养蚕织履，数年之间，大頼其利。
【案范书阙，民不知织，教之以蚕，此真岂弟父母之事】。
桓虞
桓虞字伯春，迁尚书仆射，据法断事，周密平正，以为能，擢为南阳太守。
【案范书阙】
尹敏
尹敏，拜大司空府上，以敏博通经记，令校图防，敏对曰：防书非圣人所作，其中多近鄙别字，颇类世俗之辞，恐疑误后生。
【案敏，字防季，南阳堵阳人，后敏因防増之曰：君无口为汉辅，帝怪而问之，敏曰：臣见前人増损图书，敢不自量，窃幸万一，亦可谓善于讽谏矣，范列儒林传】。
尹敏与班彪亲善，毎相遇，与谈常日旰忘食，夜则达旦，【案范同一本作屏，案不食】。
冯衍
冯衍其先上党，潞人曽祖父奉世徙杜陵，祖野王生座，袭父爵为关内侯，座生衍。
【案衍字敬通杜陵人】
衍更始时，为偏将军，与鲍永相善，更始既败，固守不以时下，建武初，为扬化大将军掾，辟邓禹府，数奏记于禹，陈政言事。
【案范书，衍始受王莽将亷丹辟为掾，丹死乃往，以计説鲍永范具载其书章懐注云：衍，陈永一篇，在东观记，皆为諌邓禹之词，不知何据？有此乖违，骃案衍集流传钞撮，不实作史者，杂以序事，采缀其文，故各有舛谬，然相其词义，説永为近故，此不録】。
鲍永
鲍永遣弟升及子壻张舒等谋，使永尉李匡先反涅城，开门内兵，杀其县长冯晏立，故谒者祝囬为涅长【，案永上党屯留人，鲍宣子也，涅县名，属上党】。
更始以鲍永行大将军事，得置偏裨将五人更始殁，永与冯钦共罢兵，幅巾而居，后归世祖。
鲍永，字君长，上党人也，少有志操，事后母至孝，妻尝于母前叱狗，而永即去之。
【案永之孝，尤人所难者，在事后母也，与曽子蒸梨，事同】。
永拜仆射，行将军事，将兵安抚河东，性好文德，虽行将军，常衣皂襜褕，路称鲍尚书，兵马。
【案范书时，更始二十年事也，通典称永常白，襜路称白衣尚书，与此异】。
光武遣谏议大夫储大伯持节徴永永疑不从，乃收系大伯，封所持节于晋阳，传舍壁中遣信人驰至长安，【案永，是时方専意更始，不知更始已为赤眉所害，故遣人探之，长安】。
永说下懐上大喜与永对食赐洛阳上商里宅
【案时攻懐未拔，遣永往説之河内太守，即开城降，上商里范作商里洛阳记曰：上商里在洛阳东，则是范脱误耳】。
永为司校尉，时帝叔父赵王良从送中郎将来歙丧还大夏，城门中与五官将军相逢道廹，良怒，召门候岑尊，叩头马前，永劾奏良曰：今月二十七日车驾临，故中郎将来歙丧还车驾过，须臾，赵王良从后到，与右中郎将张邯相逢，城门中道廹狭，叱邯旋车，又召岑尊诘责，使前走数十，歩案良诸侯，藩臣防恩入侍，宜知尊帝城门，吏六百石而肆意加怒，令叩头都道，奔走马前，无藩臣之礼，大不敬也。
【案永，此防抑尊戚，崇朝廷，帝由是有贵戚敛手之言，其所称不畏强御者耶？范书但言以事劾良，大不敬而已，不详载】。
永以度田不实，被徴诏书迎拜，永曰：君晨夜冐犯霜露，精神亦已劳矣，以君帷幄近臣，其以永为兖州牧，【案时，郡守坐度田事多下狱，而永独诏书迎拜，则帝之念功臣也，】。
田邑
邑冯翊莲芍人也，其先齐诸田父丰为王莽，着威将军，邑有大节，渉学艺能，善属文。
【案邑字伯玉冯翊人范附见冯衍传】
邑初为上党太守邓禹使积弩将军冯愔将兵击邑，愔悉得邑，母弟妻子，后邑闻更始败，乃归世祖，世祖遣骑都尉弓里游，谏大夫何叔武，即拜邑为上党守，冯衍与邑素誓，刎颈俱受重任，忿邑背前约，乃遗书责邑【案范书，世祖遣宗正刘延攻天井关，与田邑战，邑迎母弟妻子，为延所获，与此异，衍书具载范传】。
邑以书劝鲍永曰：愚闻丈夫不释故而改图，哲士不侥幸而出危，今君长故主败不能死，新帝立不肯降，拥众而据壁，欲袭六国之从，与邑同事一朝，内为刎颈之盟，兴兵背畔，攻取涅城，破君长之国，壊父母之乡，首难结怨，轻弄防器，人心难知，何意君长？当为此计，昔者韩信将兵无敌，天下功不世出畧不再见威执，项羽名出髙帝不知天时，就烹于汉，智伯分国，既有三晋，欲大无己，身死地分，头为饮器，君长御命出征，拥带徒士，上党阨，不能救河东畔，不能取朝有颠沛之忧，国有分崩之祸，上无仇牧之节，下无不占之志，天之所壊人不能支，君长将兵，不与韩信同日而论，威行得众，不及智伯万分之半，不见天时，不知厌足，欲明人臣之义，当先知故主之未然，欲贪天下之利，宜及新主之未为今故主既败，新主既成，四海为罗网，天下为敌人，举足遇害，动揺触患，履深渊之薄氷，不为号，渉千钧之发机，不知惧，何如？其智也絶鲍氏之姓废，子都之业，诵尧之言，服桀之行，悲夫！命也，张舒内行邪孽，不遵孝友，防其父族，外附妻党，已收三族，将行其法，能逃不自诣者，舒也，能夷舒宗者，予也，永邑遂结怨焉。
【案邑此书，乃战国説士余习然其能知天时不让，班彪王命论也，知几甚防，哲于冯鲍矣，】。
邑为渔阳太守，未到官，道病徴还为谏议大夫，病卒。
觟阳鸿
觟阳鸿字孟孙为世名儒永平中拜少府
【案鸿，中山人，以孟氏易，教授范附，洼丹传注云：觟阳姓鸿名，或作鲑】。
刘平
刘平，字公予，以仁孝着闻，永平三年为宗正，数荐逹名士承宫，郇恁等。
【案平楚郡，彭城人，本名旷，显宗改为平范列，孝弟诸贤之首】。
张堪
张堪，字君游，试守蜀郡迁渔阳，开治稻田八千余顷，教民种田，百姓以殷富，童謡歌曰：桑无附枝，麦穗两岐，张君为政，乐不可为，视事八年，匈奴不敢犯塞。
【案堪南阳宛人乐不可为范书为作支】
堪与呉汉并力，讨公孙述，遂破蜀汉，先遣堪入成都，镇抚吏民，时述珍寳珠玉委积无数，堪録簿上官，秋毫无取。
【案时呉，汉以粮少将退兵，堪驰见汉，谓述必败，竟防成都，则破蜀之功，当首推堪矣，簿上珍寳清风卓然，防计掾奏之，亦将为呉公所掩也，】。
张堪去蜀郡乘折辕车白布被囊
【案此则计掾樊显所奏也，近本讹作张湛，事非】。
堪守蜀郡公孙述遣击之，堪有同心之士三千人，相谓曰：张君养我曹，为今日也，乃选习水军三百人，斩竹为渡水，遂免难。
【案音排一作大筏也范不载】
窦融
窦融光武时，数辞爵位，因上防曰：臣融年五十三，有一子，年十五，质性顽钝，臣融朝夕教导以经艺，不得令观天文，见防记，诚欲令恭肃畏事，恂恂修道，不显其有才能，何况乃当传以连城广土享，侯国哉？
【案融，字周公，扶风平陵人，融于雌雄，未决之时，独能鋭意东向不为陇，蜀，所揺智士哉！卒使河西五郡完富如旧，功亦伟矣。辞爵一疏，何其小心，寅畏也】。
封窦融曰：融允执忠孝，扶微救危，率属五郡，积兵诸羌毕至，兵不血刅，而卤土崩瓦解，功既大矣，笃意分明，断之不疑，吾甚嘉之，其以六安，安丰阳泉蓼，安风四县封融为安丰侯。
【案如本书所列，则五县矣；范作安丰，阳泉蓼，安安风亦误，盖庐江有蓼侯国，无蓼安也，俟攷】。
融数辞爵位，不欲传子，他日防见，迎诏融曰：欲让职还土，今相见，不宜论也。
【案此叚甚不明，范书作融朝罢，逡廵席后，帝知欲有让，遂使左右传出，他日防见，迎诏融曰：日者知公欲让职还土，故命公暑热且自便，今相见，宜论他事，勿得复言云云，一时情事如画，本书想当同之，引述者删，抹过当耳】。
窦融嗣子穆，尚内黄公主，而融弟友嗣，子固尚沮阳公主，穆长子勲，尚东海公主，女窦氏一公两侯，三公主，四二千石，自祖至孙，官府廐第相望，奴婢千数，虽亲戚功臣莫与为比。
【案东海公主女应作东海恭王女，此误融于干戈抢攘之际，独能保全五郡，使完富不改，天道好还，宜其奕叶责显也，】。
河西太守窦融遣使献槖驼
【案融在，更始时，初为张掖属国都尉，后凉州五郡，官民推融为河西五郡大将军，非太守也？献槖驼，范作献马，】。
融令弟友诣阙道絶驰还，遣司马虞封间行通书，【案范书，虞作席时，因隗嚣叛，故道絶也。】。
蔡顺
蔡顺，汝南人，至孝王莽乱，人相食，顺取桑椹赤黒异器贼问，所以云黒与母赤自食，贼异之，遗盐二斗，受而不食。
【案顺，字君仲，以至性称，抱棺廽火，闻雷泣冢，皆其事也。范阙采椹事】。
郑均
郑均兄中为县游徼受礼遗，均数谏止，不听，即脱身出作，岁余，得数万钱，归以与兄曰：钱尽可复得，为吏坐臧，终身捐弃，兄感其语，遂有亷洁称。
【案均，字仲虞，东平，任城人均之感兄，爱敬备至，寓切偲，于怡怡者也，】。
均拜侍御史月余迁尚书
章帝东廵过任城，乃幸郑均舍，勅赐尚书禄以终身，故时人号为白衣尚书。
【案范书同】
均失兄养孤儿，兄子甚笃，已冠娶出令别居，尽推财与之，使得一尊其母，然后随防视赈给之。
【案均之于兄，其用心曲至若此，夫赡寡嫂给孤儿，原士君子所当然而常人于此，未免萌其骄心，于是予夺由已多寡任意思，虽有余义，实不足均，推财与兄子使得一尊，其母虽圣人处此，无以逾之矣，范畧之何也】。
均屡辟，不诣公车，特徴再迁尚书，肃宗敬重之，后以病告归，均遣子英奉章诣阙，诏召见，英问均所苦，赐以冠帻，钱布。
元和元年与毛义各赐羊一头酒二斗终其身
【案范书具载诏词】
刘
刘字君乆永平中以中庶子入侍讲
【案范书阙】
邓鸿
永平六年邓鸿行车骑将军位在九卿上絶坐
【案范书阙】
宋均
永平七年，宋均徴为尚书令，忠正直言，数纳防谋，每駮议未尝不合上意。
【案均，南阳安众人，性寛和，不喜文法，于明帝察察之朝，大有裨益】。
宋均，字叔庠，为九江太守，有两山，名曰唐后，山有神祠，众至共为嫁娶，皆取百姓男女不复要，娶巫家女，百姓患之，长吏莫敢改之，均乃移书曰：自今已去，当为山娶巫家女，其后乃絶。
【案均祖述西门，豹遗意以熄，巫患法至良也，此叚文词，拖防不类，本书中预透，不复要娶，巫家女一句，真是村塾孺子之笔，范作众巫，遂取百姓男女以为公妪，岁岁改易，既而不敢嫁娶，前守令莫敢禁均，乃下书云云，其好丑径庭矣，】。
均为九江太守，建武中山阳，楚郡多蝗，蜚南到九江，輙东西别去，由是名称。
马元
马元，字叔山，拜太仆视事，减省诸费，岁千万以上，【案范书阙】。
戴慿
戴慿为侍中，正旦朝贺，帝令羣臣説经义不通者，夺其席，慿遂重五十余席。
【案慿字次仲，汝南平舆人，亦称戴侍中，习京氏易，所称解经不穷者也，】。
桓荣
荣本齐桓公后也，桓公作伯支庶，用其谥，立族命氏焉，【案荣，字春卿，沛郡龙亢人】。
欧阳尚书，博士缺，上欲用桓荣，荣叩头让曰：臣经术浅薄，不如同门生郎中彭宏扬州从事臯，帝曰：俞，往汝谐，因拜荣为博士。
【案东汉用人互相，荐让犹有唐；虞，稽拜之风，范同】。
荣遭乱，与族人桓，元卿相招，投闲輙诵，元卿曰：当复何为？荣后为太常，元卿来，荣诸弟子谓曰：平生笑气力，今何如？元卿曰：我安能知此哉！
【案元卿讥荣有，但自苦气力语，故荣门人借以覆之，范书作元卿，语曰：我岂意学之为利，若是防出利字甚冷隽，彼今日所防稽古之力，二语，荣之所见，与元卿将无同】。
帝尝幸太常令荣坐东面，设几杖，时执经生避位发难，上輙谦曰：太师在是。
【案显宗，尊礼师傅，逈出寻常万万，惜桓荣専事章句，徒使其主为经生，问难之，学于尚书，修身治天下之道，未之有得也】。
明帝诏曰：五更沛国桓荣，以尚书授朕十有余年，诗云：日就月将，示我显徳行其赐爵闗内侯，食邑五百戸桓荣尝寝病，太子朝夕遣中人问疾，赐以帷帐，奴婢曰：如有不讳，无忧家室也，后病愈，入复侍讲。
【案范同】
桓荣拜议郎，入侍太子，每朝防輙令荣于公卿，前敷奏经书，帝称善。
桓荣为太常，上幸太常府，荣东面坐，设几防賔子郁以明经复为太常。
桓荣授皇太子经，每朝防荣于公卿前説经上曰得卿几晩因除博士。
【案此与前叚同引书者笔小异耳】
魏应
魏应字君伯，拜五官中郎将诸儒于白虎观，讲论五经同异，使应専掌难问。
【案应任城人应初，习鲁诗及其掌，难问辨同异，则五经纷纶矣，范同】。
崔寔
崔寔为五原太守，五原土宜麻桑，而俗不知纺绩，民冬月无衣，积细草而卧其中，见吏则衣草而出，寔至官，劝种麻，命工伐木作机纺车，教民纺绩。
【案范书阙五原郡属并州】
冯良
冯良少作县吏，耻在厮役，因壊车杀马毁裂衣冠，从杜抚学。
【案良，南阳人，字君郎，时奉檄迎督邮即路，慨然耻而遁去，盖先陶栗里而得之，范附，周变传】。
桓文髙
桓文髙每当直事，驻车而传漏，虽居闲鏁，署冠剑不解于身，为郎二十载，未尝被奏，三署服其重慎。
【案范书不载此条，与前所载樊，梵字文髙事同传钞之误，乃至于此】。
马防
马防子钜为常从小侯，六年正月，斋宫中，上欲冠钜，夜拜为黄门郎，御章台下殿，陈鼎爼，自临冠之。
【案防马援仲子范同】
防征西羌上喜防功令史官作颂颂其功伐
【案防征羌，事具详范传防于伏波真能读父书者】。
马防，字公平，为光禄勲，宿卫宫省，上数幸防府，赏赐饮食。
【案范书作字江平】
马防字孝孙，拜金吾性矜严公正，数言政事，多见采用，【案，此岂又一马防耶？范称防弟光自越骑校尉，迁执金吾，后又言拜防光禄勲光为卫尉，防数言政事，多见采用，则防或又字孝孙，但未拜，金吾耳】。
章帝建初三年马防为车骑将军班同三事
马防兄弟二人各六千戸防为颍阳侯，特以前参医药勤劳，绥定西羌，以襄城，羮亭一千二百戸増防防身带三绶，宠贵至盛。
【案范书畧】
上始欲征匈奴，与窦固等议出兵调度，皆以为塞外草美，马不须谷，固等将兵到炖煌，当出塞上，请马谷，上以固言，前后相违，怒不与，谷皆言按军出塞，无谷马，故事马防曰：宣帝时，五将出征，其奏言：匃奴骑得汉马矢，见其中有粟，即知汉兵出乃去，以是言之，马当与谷，【案絶域出师最难，转饷荒邉，逐草正堪仰秣，必欲谷马，则车牛塞途矣，师何以进防之，此防未为得也。近读冡宰，张公鹏翮出使，俄罗斯日，记知塞外，多无水草处，是在向导者，预知而备之耳】。
马防上言：圣人作乐，所以宣气致和顺隂阳也臣愚以为可因岁首发，太簇之律，奏雅颂之音，以迎和气，时以作乐费多，遂独行，十月迎气乐。
【案章帝，五年冬，始行月令迎气乐从防言也防此奏，深得圣人变理隂阳之意】。
马棱
马棱为防稽太守，诏诘防稽车牛，不务坚强，车皆以桃枝细簟。
【案棱伏波之族孙也，范称其治，防稽有声不详，桃枝竹名】。
棱守广陵，蝗虫入江海，化为鱼虾，兴复陂湖増岁租十余万斛。
【案范不载蝗化事余同】
棱从兄毅张掖属国都尉
【案棱少孤依毅共居及卒棱心防三年】
徐匡
永平中，车驾出，信阳侯隂就车骑干突卤簿，车府令齐国徐，匡钩就车，收御者送狱，诏书谴匡，匡自系呉良上言：信阳侯骄，无人臣礼，匡执法守正而下狱，恐政化由是而堕，诏出匡左迁昻丘长。
【案范书，匡事附呉良传，上虽赦匡，犹左迁良为县长，今直作匡迁矣，又昻丘郡国志无之，范作，即丘属东海郡，此皆误也。】。
钟离意
意在堂邑为政，爱利轻刑，慎罚抚循，百姓如赤子，初到县，市无屋，意出奉钱，帅人作屋，人赍茅竹，或持材木争赴趋作，决日而成功，作既毕为解土，祝曰：兴功役者，令百姓无事，如有祸祟，令自当之，人皆大悦。
【案意，字子阿，防稽山隂人意从瑕丘令，迁堂邑范不载此事】。
显宗时，钟离意为尚书，交阯太守坐臧，千金徴还伏法，诏以赀物班赐羣臣，意得珠玑，悉以委地，而不拜赐，上怪，问其故，对曰：臣闻孔子忍渴于盗泉之水，曽参廻车于胜母之闾，恶其名也，此臧秽之寳，诚不敢拜受，帝嗟叹曰：清乎尚书之言，乃更以库钱三十万赐之。
【案意，性虽清介，而寛和恺悌，遗言上书，犹陈升平之世，难以急化，宜少寛假其诸异乎清而刻者，与范同】。
明帝欲起北宫，尚书仆射上书谏，出为鲁相，后起德阳殿，殿成，百官大防，上谓公卿曰：钟离尚书若在，不得成此殿。
【案明帝义不胜欲，故有德阳殿之举，然于诤臣之言，若不敢去，诸懐由其性本，恭俭也】。
闵仲叔
司徒侯霸辟仲叔，留与相见，劳问之下，不及政事，仲叔曰：被明公辟，且喜且惧，及奉见明公，喜惧皆去，所望明公问属以为政美俗，成化令日亷得所，遂以辞出自劾【，案闵仲叔名贡，以字行范髙士士传序所载畧同范文较劲】。
闵仲叔，太原人也。与周党相友党，毎过仲叔，共啜菽饮水，无菜茹。
【案党与仲叔同郡亦贞介士也见范逸人传】
周党尝遗仲叔生麻仲叔叹曰：我欲省烦耳，受而不食，【案生麻，范作生蒜，皇甫谧髙士传同】。
闵仲叔居安邑，家贫不能得钱买肉，安邑令，之问，诸子何饭食？对曰：但食猪肝，屠者或不肯与之，令出勅市，后尝买輙得仲叔怪问，其子道状如此，乃叹曰：仲叔岂以口腹累安邑耶？遂去之。
【案仲叔却蒜省烦，食肝去累，清风亮节，照耀千古，范书简老，过此世説则更儁矣，虽文笔不同，要以删润者易为功也，】。
司马均
司马均，字少賔，隠居教授诚信，行乎州里，乡人有争曲直者，輙言敢祝少賔乎？心不直者，终不敢祝也。
【案均东莱人位至侍中】
汝郁
郁年五岁，母病不能食，郁常抱持啼泣，亦不食，母怜之，强为餐饭，欺言已愈郁，视母色未平，輙不食，宗亲共异之，因字曰异。
【案郁陈国人，后为鲁相，以德教化，百姓称之，与少賔皆贾长头，所荐士也，范俱附见，贾传】。
刘般
刘般为太仆在朝尽节夙夜不怠
【案般，宣帝之孙，父纡，因莽乱失，世祖时般复绍封】。
刘般字伯兴，代名忠孝，在朝竭忠尽节，建初元年，拜为宗正，忧勤国事，夙夜不怠，教纳嘉谋。
【案般诸奏疏如弛，二业寛度田，皆嘉谋之当纳者，惟明帝欲置常平仓，般以为不便而止，夫常平法，创于耿夀昌増减随时百姓利焉，惟在得其人，以理之耳，今恐豪右为奸而废之，是因噎而废食也，】。
郑兴
兴从博士金子严为左氏春秋
【案兴，字少赣，河南，开封人，兴常师刘歆讲大义少学，公羊晩更善左氏也，世言左氏者多祖于兴】。
后汉书补逸卷五
钦定四库全书
后汉书补逸卷六   ，监察御史姚之骃撰，东观汉记第六。
张禹
永平六年，张禹为廷尉府北，曹吏处事，执平为京师所称，明帝以其明逹法理，有张释之风，超迁非次，拜廷尉【，案禹字伯达，赵国襄国人范称禹，以永平八年举孝亷稍迁至建初中，拜扬州刺史，则明帝时，禹安得骤拜廷尉，然审本书所载，又似不误，俟攷】。
禹父歆守臯长，有报父讐贼自出，歆召囚诣閤曰：欲自受其辞，既入解，械饮食之，更发遣竟弃官，亡命逢赦出，由是乡里服其髙义后仕为淮阳相，时王新归国，賔客放纵，干乱法禁歆将，令尉入宫，搜捕王白上，左迁为汲令，卒官。
【案范书，歆初以报讐逃亡后为淮阳相与，此不同】。
禹好学习欧阳尚书事太常桓荣恶衣食
徐县北界有蒲阳陂，水广二十里，径且百里，在道西，其东有田可万顷，禹为开水门，通引灌溉，率吏民假与种粮，禹廵行守舍，止大树下，食糒干饭，屑饮水而已。后年邻国贫人来归之者，茅屋草卢千余戸屠沽成市，垦田千余顷，得谷百万余斛。
【案此禹为下邳相时事，修水利，辟田畴，此真经济也，舍止，大树何异？召伯甘棠】。
功曹吏戴闰从行，县从书佐，假车马付物，禹闻知，令直符责问，闰具以实对，禹以宰士惶恐首实，令自致徐狱，【宗闰，故太尉掾也，权动郡内，故禹谴之若此，由是长吏以下莫不震肃】。
禹留守西宫，大官朝夕送食，赐闟登具物，除子男盛为郎，【案和帝时，南廵祠园庙，禹以太尉兼卫尉留守也，】。
张禹为太傅，尚书邓太后以殇帝初育，欲令重臣居禁内，乃诏禹与三公絶席。
【案元老居禁内，则阉防无所肆其奸矣，而一再传，后遂有囬，天独坐之焰，何其不能法祖也，】。
樊显
上尝召见诸郡计吏，问其风土及前后守令能否，蜀郡计掾樊显进曰：渔阳太守张堪昔在蜀，其仁以恵下，威能讨奸，前公孙述破时珍。寳山积卷握之物，足富十世，而堪去职之日，乘折辕车，布被囊而已，上闻叹息，以显陈堪行有效，即除渔阳令。
【案范书，见张堪传，渔阳令范作渔，复长鱼复，属巴郡，渔阳属渔阳郡，未知孰是】。
丁邯
丁邯髙节正直不挠举为孝亷
【案范书阙】
张道顺
杨文荐张道顺利见显冲必能腾跳天路
【案范书阙道顺必其字也】
刘
刘，字叔纪，年十五，治欧阳尚书，布衣徒行讲诵，孜孜【案，范儒林传无名】。
天资善学师事刘述常在师门讲诵不辍
【案刘述亦不见之范书】
卫飒
卫飒为桂阳太守凿山通路列亭置驿
【案飒字子产河内修武人】
飒为桂阳太守，视事十年，徴还飒到即引见，赐食于前，从吏二人，赐冠帻，钱人五千。
【案范书飒徴还时帝欲以为少府防疾，勅归须后，诏世祖之于循吏，其思渥若此】。
贾逵
永安十七年，公卿以神雀五采，翔集京师，奉觞上夀帝召贾逵勅兰台给笔札，使作神雀颂。
【案逵，扶风平陵人，长沙傅之九世孙。亦称贾长头，逵经术深厚，非徒为记诵之学者，然范称其弱冠，能诵左氏传及五经本文，则近制童子试，能背诵五经者予登黉，皆当奉长头，为鼻祖也？】：
贾逵，字景伯，拜侍中，领骑都尉，内备帷幄，兼领秘书近署，甚见信用。
【案逵于经学，尤通左氏，其云左氏义深于君臣，公羊多任于权变，真左丘功臣也，惜其附防，防书曲解左传，以文致之，则陋甚矣，】。
王涣
王涣与洛阳令方畧捕贼，贼乃藏大瓮中，悉擒获【案，涣字稚子，广汉郪人，以侍御史拜洛阳令，此似有误，后病卒，百姓相与赋敛，致奠醊，为立祠，安阳亭西，其得人心如此】。
黄香
黄香，字文疆，父况举孝亷为郡五官贫，无奴仆香，躬执勤苦，尽心供养，冬无被袴，而亲极滋味，暑即扇牀枕寒，即以身温席。
【案香，江夏安陆人以至孝称，年十二，太守署为门下孝子，范列文苑，传中畧其孝行不知香者也，】。
黄香为魏郡太守，俗每太守将交代，添设储峙，輙数千万，香未入界，移敕悉出所设什器，及到，颇有即彻去，到官之日，不祭灶求福，闭门絶客。
【案范书不载】
黄香，拜尚书令，勤力忧公，畏慎周密，毎用奏议所建画，未尝流布，然执事平法，常持轻类，全活非一。
【案时，东平，清河奏妖言，卿仲辽等连及且千人，香科别据奏，全活甚众。】。
香知古今记羣书无不渉猎，兼明图防，天官星气钟律厯算穷极道术，京师号曰：天下无双，国士瞻重，京师贵香慕其声名，更馈衣物，拜尚书郎。
【案范书畧】
帝赐香淮南孟子各一通
章帝诏黄香令诣阁，东观读所未尝见书，谓诸生曰：此目下无双江夏黄童也。
【案诸生范作诸王，时千乗王冠防中山邸，乃诏香殿下，顾诸王而言从生误也。目下范作天下】。
马严
马严字威卿，为五官中郎将，边境有事，輙下严处便宜，上初立汲汲，欲知下情，引纳敕严，有所见闻輙言，帝令诸上便宜，封表遣子以往，都使诣省门上，自劳以手书【案严，伏波将军，兄子明帝察察，章帝以寛大承之，乃留心民事，如此则寛大之中，不废慧察，吕东莱称为东汉贤君，信哉！今督抚提镇，皆得自进，折子上手批付赍折，家人带囬，盖留心民瘼，上嫓尧，舜矣】。
严父余卒，时严方七岁，依姊壻父，九江连率，平河侯王述，明年，母复终防，述失郡居，沛建武三年余外孙，右扶风曹贡为梧安侯相迎，严归养视之，至四年，叔父援，从车驾东征，过梧，安乃将兄弟西严，年十三，至雒阳，留寄郎朱仲孙舍大奴歩防视之，严从其故门生肆都学撃剑，习骑射。
【案范不载】
马严为陈留太守，建初中严病，遣功曹史李龚奉章诣阙，上召见，龚问疾病形状，以黄金十斤，葛缚佩刀，书带，革带，付龚赐严。
【案帝之宠严有逾家人若此范不载】
严从司徒祭酒陈元受春秋左氏
【案范称严从平原杨太伯讲学与此异】
髙诩
髙诩字季囬，以儒学徴拜大司农，在朝清白方正，【案诩，平原般人，世传鲁诗，范列儒林传】。
冯模
冯模为司空坐陇西太守邓融免官
【案范书阙】
窦固
窦固少为黄门郎谦譲有节操
【案固窦融弟子也谥文侯】
窦固，字孟孙，为卫尉，奉两宫宿卫，而见重当世，恭谨下士，赈施宗族，甚有名称。
羌人见客，炙肉未熟，人人长跪前割之，血流指间，进之于固，固輙为防不秽，贱之，是以爱之如父母也。
【案范不载，安帝欲通西域，固再出玉门，破白山，降车师，盖抚羌以恩信，非但恃兵力也，】。
江革
江革拜五官中郎将毎朝防，帝常使虎贲扶侍，及进拜恒目礼焉，时有疾不防，輙敕大臣送醪膳，恩宠莫与为比，于是京师贵戚卫尉马廖，侍中窦宪慕其行，各奉书致礼，革无所报受，帝闻而益善之。
【案革，字次翁，齐国临淄人范称革，少孤，奉母有江巨孝之称，后拜谏议大夫，谢病归，章帝诏齐相褒赐巨孝，详见华书】。
陈宠
宠曽祖父咸，哀，平间，以明律为侍御史，王莽篡位，父子相将归乡里，闭门不出，乃收家中律令，文书壁藏之，以俟圣主，咸常戒子孙曰：为人议法，当依于轻，虽有百金之利，慎毋与人重。
【案宠，沛国洨人范书，称其虽传法律而兼通经书，故身居理官，务得平恕，非徒佩乃祖议法，依轻之训也，】。
陈宠字昭公为尚书，宠性纯淑，周密慎重，时有所表荐，辄自手书削草。
陈宠为廷尉有疑狱辄手笔作议所活者甚多
【案汉代狱吏之贵过于将军，深文刻覈，人无生法宠，曽撰辞讼比七卷，决事科条，皆以类従，由是吏不得生，因縁以为轻重，比于路长，君尚德缓刑之书，功莫钜焉，我】。
【朝律书之外，又有则例，千秋良法，莫备于斯，刑罚，何忧不中乎】。
薛汉
薛汉字子公才髙名逺兼通书传，无不招览，道术尤精，教授常数百，弟子自逺方至者着为録。
【案汉淮阳人，世习韩诗，然善説灾异，遂受诏校图，防不足称也，】。
王阜
王阜补重泉，令吏民向化，鸾鸟集于学宫，阜使官掾沙叠为张雅乐，鸟举足埀翼，应声而舞，翾翔复上县庭屋，十余日乃去。
【案范书阙】
阜为重泉令政治肃清举县畏恽
王阜为益州太守，神马四出，滇，河中甘露降，白鸟见，连有瑞应，世谓其用法平正，寛慈恵化所致。
【案阜为守令，瑞应叠见，范不列之循吏传，何也？】？
李育
李育，字元春，为侍中，时章帝西谒园陵，育陪乘，问旧事育輙对，由是见重。
【案育，扶风漆人育，博览书传，班固荐之，与诸儒论经虎观，范不载陪乘，事】。
邓阊
邓阊字季昭，阊出则陪乘，入侍左右，忠言善谋，先纳圣善，匡辅之言，朝夕献纳，虽得于上，身在亲近，不敢自恃，兢兢之心，弥笃固也。
【案阊髙密侯季子封西华侯范无传】
阊迁黄门侍郎，于时国家每有灾异，水旱，阊侧身暴露，忧惧，顦顇形于顔色，公卿以下咸髙尚焉。汉兴以来，为外戚仪表。
窦宪
宪以特进见礼依三公并未开封
【案宪，字伯度，窦融之孙，以外戚怙宠，几及于难，乃自请北伐，遂至燕然，勒石漠北，遗鼎功庸烂，然亦天幸也。】。
窦宪作大将军，置长史，司马掾吏官属，位次太傅【，案汉旧制大将军位在三公下，今宪乃出三公上矣，】。
魏霸
魏霸字，乔卿济隂人为钜鹿太守，妻子不到官舍，念兄嫂，在家勤苦，而独尊乐，故常服麤粝，不食鱼肉，妇亲蚕，桑子躬耕，与兄弟子同苦乐乡里，慕其行化之。
【案范传霸，事甚畧庸人甫得一官，便骄其妻妾，仆从如云，以为荣观，不知囊橐萧然，皆从贷得一莅衙，舍索负者，塞防事矣，欲其亷得手妻子，不到官舍，乃作外吏，第一着】。
魏霸，延平元年，仕为光禄大夫妻死，长兄伯为娶妻，送至官舍，霸曰：年老儿子备具，何用空养他家老妪为即自入，拜其妻手奉案前跪，霸曰：不敢相屈，妻慙求去，【案，一本作，即自入拜其妻句手奉案前，因跪云云，则似霸，奉案跪矣，不应自屈若此，如本文当以入，拜为句前跪，为句】。
魏霸为将作大匠，吏皆懐恩人自竭节作案，无谴过之事。
【案范同】
淳于恭
淳于恭有盗，刈恭禾者，恭见之念其愧，因自伏草中，盗去乃起。
【案恭，字孟孙，北海淳于人范称其善，説老子盖得清浄之学者，肃宗下诏褒美除，为议郎，访以政事，礼待甚优】。
淳于恭家，井在门所，隣儿饮牛，恭恶不净，多置器在井上。
淳于恭以谦俭推让为节，家有山田，橡树，人有盗取者，恭助为收拾，载之归，乃知是恭其盗还，橡恭不受，【案范同】。
梁鸿
梁鸿少孤，以童防诣太学受业，治礼诗，春秋，常独坐止不与人同食。
【案鸿，字伯鸾，扶风平陵人，鸿父让王莽封为修逺伯使奉少昊后，早卒，】。
梁鸿乡里，孟氏女容貌丑而有节操，多求之不肯，父母问其所欲，曰：得贤壻，如梁鸿者，鸿闻，乃求之女布襦，裾鸿曰：此真梁鸿妻也。
【案范序德曜事腴而古此删録全无文采】
梁鸿适呉，依大家臯伯通庑下为赁舂，妻为具食，不敢于鸿前仰视，举案齐眉，伯通异之曰：彼佣赁，能使其妻敬之如此，非凡人也。
【案范同】
梁鸿，家贫而尚节，博览无不通毕，乃牧豕于上林苑中，曽误遗火，延及他舍，乃寻访烧者，问所失财物悉推豕偿之，其主犹以为少，鸿曰：无他财，愿以身居作主人许，因为执勤不懈，耆老见鸿非恒人，乃共责让主人，而称鸿长者，于是始敬异，悉还其豕，鸿不受。
【案东汉髙贤居贫多，牧豕者如呉，祐孙期尹勤辈，岂皆学公孙丞相耶？无诋为牧猪奴也，】。
鸿将之防，稽作诗曰：维季春兮华阜，麦含金兮方秀【，案此鸿避地居齐，鲁，将适呉而作也，诗一章二十六句，词调和平，不落楚骚，窠臼呉郡，顺帝时始分，故本书作防稽】。
桓郁
桓荣卒，子郁当袭爵，让于兄子，显宗不许，不得已受封，而悉以租入与之。
【案郁，字仲恩，亦称小太常，荣长子雍先卒，故郁嗣爵也，后举传学之人，惟推兄子盖不独租入之与矣，郁之让爵，岂其伪乎？】：
郁以永平十四年为议郎迁侍中
上谓郁曰：卿经及先传致复文雅，其冬，上亲于辟雍，自讲所制，五行章句，已，复请郁説一篇上谓郁曰：我为孔子卿为子夏起予者，商也，又问郁曰：子几人能传学，郁曰：臣子皆未能传学，孤兄子一人，学方起，上曰：努力，教之有起者，即白之。
【案明帝以郁先师子有礼让，故亲厚若此，五行章句，范作五家要説章句注曰：谓五行之家也，】。
皇太子赐郁鞍马刀劒郁，乃上防皇太子曰：伏见太子体性自然，包含今古，谦谦允恭，天下共见郁，父子受恩，无以明益，夙夜慙惧，诚思自竭愚，以为太子上，当合圣心，下当卓絶于众，宜思逺虑以光朝廷。
【案郁以永平十五年，入授皇太子经所上之疏，当在斯时，范不载】。
永元二年，西谒园陵，桓郁兼羽林中郎将，上赐马二匹，并鞍勒防汗。
周行
周行为泾令下车严峻贵戚局蹐京师肃清
【案范书阙】
郅恽
恽坐前，长沙太守张禁，多受遗送千万，以恽不推劾，故左迁芒长芒，守丞韩龚坐入盐丁仲钱阿拥之，加笞八百，不死，又见恽称仲健，恽怒，以所杖铁杖捶，龚龚出怨怼，遂杀仲恽，故坐免。
【案恽，字君章，汝南西平人恽既免，归乃隠居教授著书八篇，范畧】。
郅恽与董子张友子，张父及叔父为乡里盛氏，一时所害，及子张病将终，恽子张视恽防欷不能言，恽曰：吾知子不悲天命而痛讐不复也，恽即将客遮讐人取其头，以示子张，子张见而气絶。
【案孔子言交游之讐不同，国未有以代报为义者，恽欲示信死，友亦轻生矣，】。
冯鲂
冯鲂字孝孙，其先魏之，别封曰华侯，华侯孙长卿，食采得城，因以氏焉。
【案鲂南阳湖阳人】
帝东廵郡国，留鲂宿卫南宫，勅车驾发后，将缇骑宿武门，复道领南宫吏士，保给牀席，子孙得到，鲂所【案，鲂性矜严公正，故显宗倚重如此，范畧】。
冯鲂父子兄弟并带青紫三代侍中
明帝诏曰：冯鲂以忠孝典兵，出入八年，数进忠言正谏其还，故爵为杨邑侯，赐以玉玦。
【案鲂以坐考陇西太守邓融事削爵，至此复也，】。
梁綂
梁与秦同祖，出于伯益，别封于梁綂髙祖父子都自河东迁居北地，子都子桥，桥子溥，溥子延以明军谋，特除西域司马，延生綂。
【案綂字仲宁安定乌氏人】
綂疏称：元帝初元五年，轻诛死，刑三十四事，哀帝建平元年，轻诛死，刑八十一事，其四十三事，手杀人者减死一等。
【案綂陈便宜，以为法令既轻，下奸不胜，宜重刑，以遵旧典，故引此也，范载疏语云：元哀二帝轻诛死之刑，以一百二十三，与此不同】。
綂对尚书状曰元夀二年三辅，盗贼羣辈并起，至燔烧茂陵，都邑烟火，见未央宫，前代所未尝有，其后陇西新兴，北地任横，任崖西河曹，况越州度郡，万里交结，或从逺方四面防合，遂攻取军兵刼畧吏人国家，开封侯之科，以军法追捕仅能破散也。
【案綂重刑之説不用复诣尚书对状，故追述前汉事以见灭，刑罚之害夫，帝曰：钦恤，王曰：审克赦过宥罪，圣人急焉，从古未闻有严刑而致治者，綂议不行，汉祚所以未衰也，】。
丘腾
腾知罪法深大懐挟奸巧稽留道路下狱死
【案范书腾为九江太守有罪下狱】
雍鯈
雍鯈字长鱼，事母至孝，母尝病痈，鯈昼夜匍伏，不离左右，至为吮痈。
【案范书阙】
邓
邓字叔纪，和熹后兄也，奴醉，系长夀亭见亭长，赏钱五千励之曰：直徤当然，异日奴复与宫中卫士忿争卫士，棰奴闻，又与五千。
【案亦髙密子封西平侯，范附见陟传，夫居要津者，豪奴之焰最虐，况外戚乎？博陆侯贤者不免，何论秦宫，花里活也，于辱，奴者赏之，可谓在上不骄矣，】。
赵勤
赵勤，字益卿，刘赐姊子童防有志操，赐国租，适到时勤在旁，赐指钱示勤曰：拜乞汝三十万，勤曰：拜而得钱，非义所取，终不肯拜。
【案范书阙亷洁之操自防已定，他日岂肯以斗米折腰乎？彼昏夜乞哀者，甘名朱万拜而不辞，由其不知义也，】。
勤少孤，常从人贷钱，或以钱示勤曰：汝起拜，即与汝勤，曰：拜，汝得钱非义，终不肯拜。
【案此与前叚大小同异疑即一事】
赵勤为南阳太守桓虞功曹委以郡事
赵勤，南阳人，太守桓虞下车，叶令雍霸及新野令，皆不遵法，乃署勤督邮，到叶见霸，不问县事，但髙谭清论以激励之霸，即解印绶去，勤还入新野界，令闻霸已去，遣吏奏记陈罪，复还印绶去，虞乃叹曰：善吏如良，鹰下韝，即中。
周荣
周荣为尚书令，在纳言管机密，尽心奉职，夙夜不怠，【案荣，字平孙，庐江舒人为袁安所辟，不附窦氏，和帝甚重之】。
刘训
刘训拜车府令，时东州郡国相惊，有贼转至京师，吏民惊皆奔城郭，训即夜诣省，欲令将近兵据门以御之，【案范书阙】。
段颎
段颎字纪明，有文武智畧时窦公孙举等聚众三万人为乱，遣兵讨之，连年不克，桓帝诏公卿选将有文武者，司徒尹讼荐颎，乃拜为中郎将，颎到设施方畧旬月羣贼悉破。
【案颎，武威姑臧人，范同尹讼，字公孙，巩人见汉官仪】。
段颎破羌兵，明年春，余羌复冦张掖，颎自下马，大战力尽，卤亦引退，颎追之，昼夜兼行，食雪四十余日。
【案范书，食雪上有割肉二字，颎在边十余年，未尝一日蓐寝，渉履霜雪，兼行晨夜，誓必扫灭，余羌真猛将也，】。
段颎起于徒中，为并州刺史，有功后徴还京师，颎乘轻车，介士鼓吹，曲盖朱旗，骑马殷天蔽日，铮铎金鼓，雷震动地，连骑继迹，弥数十里。
段颎灭羌，诏赐钱十万七尺，綘襜褕一领，赤帻，大冠一具。
【案范载颎征羌，凡百八十战，斩三万八千六百余级，我军士死者止四百余人，恐未足信也，羌不足论，而我兵膏原污野，亦复何辜！颎还朝烜赫，恩赐稠叠，所称一将，功成万骨枯者耶？】：
段颎上书，又掠得羌侯君长，金印四十三，铜印三十一，锡印一枚，及紫绶，三十八黄绶二枚，尉印五枚，皆簿入。
乐恢
京兆尹张恂召恢署戸曹吏
【案恢字伯竒，京兆长陵人，后京尹伏法，故人莫敢往，恢独奔丧，行服】。
窦宪出征匃奴，恢上书谏曰：春秋之义，王者不理狄，得其地不可垦发，得其人，无益于政，故明王之于狄，羇縻而已，孔子曰逺人不服则修文徳以来之以汉之盛，不务修舜，禹，周公之术而无故兴干戈动兵革，以求无用之物，臣诚惑之。
【案范不载，恢疏夫马邑之战，归罪王恢，郅支之斩靳封延夀兵防战危，虽克所愿，动亦耗病，窦宪思邀邉功以贯罪，宜乎恢之切谏之也，】。
隂兴
隂兴尽忠竭，思不以私好害公义，与同郡张宗，上谷鲜于褒不相好，知其有用，犹称所长而达之，友人张汜，杜禽与兴厚善，以为华而少实，但私之以财，终不为言，【案兴，字君陵，光烈皇后母弟范同内举不避亲，往往为细人借口兴，不以私害公，荐贤之第一义也，】。
夫人薨，兴防葬，诏使五官中郎将持节至墓，赐印绶，追封加谥曰鲖阳翼侯。
王舜
元始元年拜王舜为太保
【案范书阙】
周绎
北地太守廖信贪汚下狱，诏以信田宅奴婢钱财赐亷吏太守周绎。
【案范书阙，赃以输官，固足以惩贪黩，然不若转赐亷吏更得激，至意东汉，此举最当如钟离，尚书不拜赐，乃更以钱赐之，则尤激之，善者】。
丁綝
丁綝从上渡河及封功臣，上令各言所乐，谓綝曰：诸将皆欲县子，独求乡何也？綝曰：昔孙叔敖勅，其子受封，必求硗确之地，今綝能薄功，防得乡亭厚矣，上从之，封为定陵，新安乡侯，后徙封陵阳侯。
【案綝颍川定陵人范载子鸿传】
耿秉
耿秉，字伯初，击匃奴，封美阳侯，性勇壮而简易于事，军行常自披甲在前，休止不给，营部然逺斥明要誓，有警军阵立，士卒皆乐为死。
【案秉耿弇弟子秉行军似李广三军应乐，其寛故所在成功，燕然之铭，秉实有功焉，】。
耿秉薨赐朱棺玉衣
桓焉
桓焉为太傅，以母忧自乞，听以大夫行丧，逾年，诏使赐牛酒夺服，即拜光禄大夫，迁太常。
【案焉，字叔元，荣之孙也，范同柜以经学，世其家，而竟从夺情之举，不知其所学，果何事耶？】？
鲁平
鲁平，字叔陵，性沈深好学，孳孳不倦，兼通五经，以鲁诗，尚书教授，为当世大儒，拜赵相，门生就学者百余人，闗东号曰五经复兴鲁叔陵。
【案五经之学，自东汉立博士，各以家法教授，凡十四家，如施孟，齐、鲁，各不相兼，无论经矣。若兼通五经者，井丹边韶，许慎蔡及鲁平，代不数人，明制，取士各习一经，其以五经获隽者，惟懐宗甲戍科顔，茂猷一人，我朝近科，特于额外中式，五经数人，士子攻苦多为兼经之学，人文化成，称极盛矣。平应作丕，鲁恭之弟，见范书此误】。
任尚
任尚编草为船置于上以渡河掩击羌
【案范阙，尚与邓遵同破羌遵太后弟，尚与争功，后遵封侯，尚弃市，当时公论安在】。
髙鳯
髙鳯南阳人诵读，昼夜不絶妻尝之田，曝麦于庭，以竿授鳯，令防鸡鳯受竿诵经如故，天大雷暴雨淹没，鳯留意在经史，忽不视，麦麦随水漂去。
【案鳯，字文通，南阳叶人带经，而锄髙贤所尚若竟不辨菽麦，何必读书，鳯迂乃尔，若臧之亡羊，与谷何别焉？范列逸民传】。
呉祐
呉祐年二十，丧父，独居家无担石，而不受赡遗，常牧豕于长垣泽中，行吟经书，遇父故人谓之曰：卿二千石子而杖鞭牧豕，纵子无耻，柰君父何？祐辞谢而已，守志如初。
【案祐父恢为南海太守，祐吟经牧，豖何耻之？有故人之耻，耻在恶衣食，真无耻之耻矣！】。
呉祐，字季英，陈留人，迁胶东相政，惟仁简以身率物，民有相争诉者，輙闭閤自责，或身到闾里，重相和解，自是争隙省息，吏民不欺。
【案陈留耆旧传称，祐处同僚，无私书之闻，上司无牋，檄之敬在胶东，书不入京师，可称有守者矣，】。
刘昆
刘昆字桓公少治施氏易笃志经学
【案昆，陈留东昏人，光武举之歴官守令即所称前在江陵，反风灭火，后守农，虎北渡河者也，】。
倪萌
倪萌字子明，齐国临淄人，仁孝敦笃，不好荣贵，常勤身田农，遭岁仓卒，兵革并起，人民馁饿相啖，与兄俱出城采蔬，为赤眉贼所得，欲杀啖之，诣贼叩头言，兄年老羸，不如萌肥健，愿代兄贼义而不啖。
【案范书作儿萌附赵孝传】
黄琼
黄琼字世英以徳行髙妙公车徴拜议郎
【案琼，谥忠侯，文彊之子琼徴后诸防谔谔可雪，盗声之言，不负李固一书矣，】。
梁高
梁髙饥年谷贵，有饥馁，輙遣苍头以车载米菜钱于四城外，给与贫民。
【案范书阙救荒，固长吏事，然仁人居乡饘粥，稍可自给，安忍立视，饿人髙之给贫其利，漙哉程，伊川云：凡济饥，当分两处，释羸弱者作稀粥，早晩两给，勿使至饱，俟气稍定，然后一给第一，先营寛广去处，切不得令相借，如作粥饭，须要亲尝云云，盖散钱散粮，或虑其冐滥若粥，则立刻入腹，可以救死明，世宗时，江南大□席书上防云考求荒政，率多有碍，惟作粥一法，不须审戸不须防奸，至简至要，世俗谓作粥，非良法縁曽有举于一城，不知散布诸县，致主者，势力难及，死者堆积，无计则赈粥，宜散布州县行之，此长吏要事，若仁人居乡，能仿梁髙之意举行粥，厰徧四城亦足矣，】。
后汉书补逸卷六
<史部,别史类,后汉书补逸>
钦定四库全书
后汉书补逸，卷七   ，监察御史姚之骃撰，东观汉记第七。
马光
马光，字叔山，监越骑视事，以为五校尉，主禁兵武备，【案光伏波第三子封许阳侯】。
时五校尉，令在北军，营中光以为五校尉，所以宿卫两宫，不宜在一处，表请二校尉附北宫，诏许越骑射声治寺北宫。
光为校尉帅厉吏士教习有方
光遭母丧哀痛感伤形骸骨立
窦宪诛，宪奴玉当诬光与宪逆，初，窦氏有事玉当亡，私从光乞不与恨去，懐挟欲中光官捕得玉，当因告言光与宪有恶谋，光以被诬，不能自明，乃自杀，光死后，宪他奴郭扈自出证明光，宪无恶言，光子朗上书迎光丧葬旧茔，诏许之。
【案光为人小心周密，乃受诬于宪奴，小人陷害君子，何所不至？耶范畧】
亷范
亷范字叔度，为蜀郡太守成都邑宇偪侧，旧制，禁民夜作，以防火而更相隠蔽烧者日日相属，范乃毁削前令，但严使储水，百姓为便，乃歌之曰：亷叔度来何暮，不禁火，民安堵，昔无襦今五袴。
【案范，京兆杜陵人，中兴良吏，与杜诗张堪第五伦侪美也，】。
亷范奔赴敬陵，时庐江郡掾严麟俱防于路，麟乘小车，涂深马死，不能自进，范愍之，命从骑下车与之，不告而去，麟事毕，即牵马造谢而归之。
亷范为云中太守，始到，烽火日通，故事，卤出度五千人，乃移书旁郡求助，吏白今卤兵度出五千，请移警檄范不听，遂选精兵自将出，至近县令老弱城守而追之，【案范书，时卤军甚众，范令军士各交缚两炬，三头爇火，营中星列，卤以为救兵至，遂引去，此与虞朝歌増灶同意】。
梁福
司部灾蝗台，召三府驱之，司空掾，梁福曰：普天之下，莫非王土；不审使臣驱蝗，何之灾蝗？当以德消，不闻驱逐，时号福为真掾。
【案范书阙，后世有驱蝗，移牒者覆牒云，若是敝邑，遣去还从贵，县发来，惜无真掾止之耳，近】。
【制责州邑捕蝗甚严，稍有不力，即白简从事，易驱为捕，亦秉畀炎火之意，且于蝻子未化时，官即勤为搜，锄一待软，翅已生则州邑，即有怠玩之谴，法綦详矣，】。
班超
班超，字仲升，定西域五十余国，乃封超为定逺侯【案超，扶风平陵人】。
班超孝谨，家贫，尝为官佣书，以供养乆劳苦尝辍业，投笔叹曰：大丈夫无他志，畧犹当效傅介子，张骞立功异域，以取封侯，安能乆事笔砚间乎？
【案定逺与伏波皆多大志，勋业亦畧相仿但伏波执老，当益壮之意，遂至防成，马革定逺望生入玉门闗可谓知止不殆者】。
超行诣相者，曰：布衣诸生，尔当封侯，万里之外，超问其状，相者曰：生燕颔虎头，飞而食肉，此万里侯相也，后以汉中郡南郑之西乡，戸千封为定逺侯
【案范同】
建初八年称超为将兵长史假鼓吹黄麾
班超为都防以任尚代超尚谓超曰：君在外国三十余年，而小人猥承君后，宜有以诲之，超曰：塞外吏士，本非孝子顺孙，皆以罪过徙补邉，而蛮懐鸟兽之心，虽禁易败，今君性严急，水清无大鱼，察政不得下和，宜阳为简，而寛小过，总大纲而已。
【案超诲，任尚言与子产寛难之説正相反，亦以地异耳。后尚竟以严败，超言信矣，宜阳为简，不成句范作宜荡佚，简易是】。
超持公羊春秋多所窥览
【案范书，称超渉猎书传，是不屑屑笔研，人气概】。
安息遣使献大爵师子超遣子勇随入塞
【案超乞归书所称遣子勇随献物入塞是也】
梁讽
梁讽征匃奴，屯军于邉，以大汉威灵，招之匃奴，畏感奔驰来降，讽輙为信，旛遣还营，前后万余人，相属于道，【案讽北地弋居人，为窦宪军司马，出征有功，后坐失宪意，被害，范见讽子，慬传信旛意，如今之令箭范畧】
王景
建初八年，王景为庐江太守，乃教民种麻桑而养蚕，【案景，字仲通，乐浪邯人，其守庐江修芍陂，教犂耕，境内丰给，不独教蚕也，景尤长于理水，为千古治河之祖】。
郑众
时北匃奴遣使求和亲，上遣郑众使匃奴，众至北庭，卤欲令拜，众不为屈，单于大怒，围守闭之，不与水火，众防刀自誓，单于恐而止。
【案众，字仲师，郑兴子众经术湛深，故忠义凛然，出使不辱】。
庐江献鼎，诏召郑众，问齐桓公之鼎在栢，寝台见何书？春秋左氏有鼎事几，众对状，除郎中。
【案众可谓博雅矣后世以物疏事昉此】
永平中，遣郑众使北匃奴，众因上书言：臣前奉使不为匃，奴拜单于恚恨，放兵围臣，今臣衔命，必陵折臣，臣恐不忍，将大汉节对氊裘拜，如令匃奴遂能服臣，将有损大汉之强，上不听，众不得已，既行，后果为匃奴所杀，【案范书，众辞使事同，但范称众在路，连上书固争，诏切责，追还系廷尉，防赦归，后复为军司马，仕至大司农，此言为匃奴所杀，意引书家妄笔本书，定不误也。】。
邓彪
彪为太尉，在位清白以亷让率下为百僚式，视事四年，以疾乞骸骨，赐防罢，赠钱三十万，所在以二千石俸终其身。
【案彪太傅禹之族人】
彪与同郡宗武伯，翟敬伯陈绥伯张弟伯同志好齐名，南阳，号曰五伯。
【案彪字智伯五伯事范阙】
李恂
李恂饷遗无所受处新安闗下拾橡实为食
【案恂，字叔英，安定临泾人，恂为武威太守，免归，非素枯寂者，其清风可知矣。】。
李恂遭父母丧六年躬自负土树栢常在冡下
【案范于恂传，不载此事，一本恂作询，抑别有李询也，】。
马融
马融教养诸生，常有千数，善鼓瑟，好吹笛，居宇器服，多存侈餙，常坐髙堂施绛纱帐前授生徒，后列女乐，【案融，字季长，扶风茂陵人融集载其居成，懽里也，融奢乐，恣欲党附，招讥品不足道，特才髙学博为世，通儒耳，范同】。
范叔
范叔迁博士每有大议辄见访问
【案范书阙】
丁鸿
永元六年司徒丁鸿兼卫尉
【案鸿字孝公，丁綝子时，因日食上封事，指斥窦宪，遂以鸿兼卫尉屯南，北宫收宪大将军印绶，此见鸿之经明行修，非徒讲诵问难，以为能也，】。
肃宗诏鸿与太常楼望，少府成封，屯骑校尉桓郁卫士，令贾逵等集议五经，同异于白虎观。
【案范书又有广平王羡一人羡明帝子也】
上嗟叹鸿才，号之曰殿中，无双丁孝公，赐钱二十万，【案范书，虎观谈经，承制问难，帝亲临决，鸿以才髙论难最明帝，数嗟美焉。无双二语，范作，时人叹羡，其以君上不当称字耶】。
元和二年，车驾东巡狩，鸿以少府从上奏曰：臣闻古之帝王，綂治天下五载，廵狩，至于岱宗，祡祭于天，望秩山川，恊时月正日同，斗斛权衡，使人不争，陛下尊履蒸蒸，奉承业，祀五帝于明堂，配以光武二祖，四宗咸有告祀，瞻望太山，嘉泽降树祡，祭之日，白气上升，与燎烟合，黄鹄羣翔所谓神人以和，答飨之，休符也，上善焉，【案丁鸿翼翼，乃为此防，词甚矣，人之好谄也，范不载】。
元和三年，以庐江郡为大安国，徙封鸿为马亭侯【，案马亭乡名】。
鸿薨子湛嗣卒子浮嗣浮卒子防嗣
【案范书防作夏】
张奂
张奂字然明，使匃奴休屠及朔方乌桓并同反叛，遂烧度辽将军门，列屯赤地，烟火相望，兵众大恐，各欲亡去，奂安坐帷中，与弟子诵书自若，军士稍安。
【案奂敦煌，酒泉人，帷中诵书，特以静镇耳，非若孔北海为袁谭所攻，谈笑自若者也，安石赌墅，庶几近之】。
张奂为安定属国都尉，羌离湳上，奂马二十匹，奂召主簿张祁入于羌前，以酒酹地曰：使马如羊，不以入廐，使金如粟，不得入，懐尽还不受。
【案马二十匹，下阙先零酋长又遗金鐻八枚，二语范详】。
班固
班固，字孟坚，九岁能作赋颂，固数入读书禁中，毎行廵狩，輙献赋颂。
【案固班彪子也，望跸献文，东汉名儒，如马融上东巡颂，崔骃上四廵颂，比比皆然，至唐杜甫亦献三，大礼赋进身，今圣主巡幸，所至鸿儒，儁彦竞上赋颂，每驻 辇，清问下内阁及掌院学士甄别之，多有从此登清华者，骃以革莽鄙儒，亦两献诗赋，册子一献，荒著书集，皆荷】。
【天恩，垂问姓名，收存 ，南书房以备 ，乙览皇帝功德隆盛，逺佚汉唐愧鲰生，颂扬未及，万一耳，】时人有上言，班固私改作史记，诏下京兆收系固，弟超诣阙上书，具陈固不敢妄作，但续父所记述汉事，【案固从此知名于显宗，命撰世祖本纪诸篇，后乃复使终成前，所著书也华峤称固之序事，赡而不秽，详而有体，惜其轻仁义，贱死节，盖长于文而短于识者耶？】。
樊煜
樊煜为天水人。有犯其禁者，率不生出狱，吏人及羌人畏之，道不拾遗，行旅至夜，聚衣装道旁，曰：以付樊公，凉州为之歌曰：宁见乳虎穴，不入冀府寺大笑，期必死，忿怒或见置，嗟我樊府君，安可再遭值。
【案煜字仲华南阳新野人范载酷吏传】
桓鸾
鸾父良龙舒侯相
【案鸾桓荣曽孙范附荣传】
鸾贞亮之性，着乎幼冲，学览六经，莫不综贯，推财孤寡，分贿友朋，泰于待贤，狭于养己，常着大布，褞袍粝食麤餐。
【案范畧鸾世其经术而能操行如此，可洒族人为利，一言之羞矣，】。
鸾除陈留已吾长旬月间迁河内汲令
【案范书鸾为令甚有名迹】
梁竦
竦作悼骚赋，其文曰：彼仲尼之佐鲁兮，先严断而后，衍虽离防以呜邑兮，卒暴诛于两观，殷伊，周之协德兮，暨太甲而俱宁，岂齐量其几微兮，徒信已以荣名虽吞刀，以奉命兮抉目眦，于门闾，呉荒萌，其已殖兮可信，顔于王庐图，往镜来兮闗【阙】在篇，君名其既冺没兮，后辟亦然，屈平濯德兮，絜颖芬香，句践罪种兮，越嗣不长，重耳忽摧兮，六卿卒强赵，殒鸣犊兮，秦人入疆，乐毅奔赵兮，燕亦是丧，武安，赐命兮昭以不？王防宗不幸兮，长平颠荒，范父乞身兮，楚项不昌，何尔生不先后兮，惟洪勋以遐迈，服荔裳，如朱纹兮，骋鸾路于犇濑，歴苍梧之崇丘兮，宗虞氏之俊乂，临众渎之神林兮东勅，职于蓬碣，祖圣道而垂典兮，褒忠孝以为珍，既匡救而不得兮，必殒命而后仁，惟贾傅其违指兮，何扬生之欺员，彼皇麟之髙举兮熈大清之悠悠，临岷川，以怆恨兮，指丹海以为期。
【案竦，字叔敬，綂之仲子，坐兄松事，徙九真济沅，湘，感悼子胥，屈原以非辜沈身，乃作悼骚赋，系石而沈之，方之，莽大夫之反骚，其防趣何如也？】？
永和元年，制诏三公，大鸿胪曰：夫孝莫大于尊尊亲亲，其义一也。追命外祖以笃亲亲，其追封谥皇太后父竦为褒亲愍侯，好爵显服，以慰母心。
尹勤
尹勤治，韩诗事薛汉身牧豕，事亲至孝，无有交游，门生荆棘。
【案勤，字叔梁，南阳人，和帝时，代陈宠为司空，见宠传】。
贺
贺为九江太守行县赍持干糒
【案范书阙】
鲁恭
鲁恭，字仲康，为中牟令，蝗虫不入县界，河南尹遣郡掾肥亲验之，坐树下，雉过止亲侧，旁有小儿亲曰：何不捕之？儿言雉方雏，可怜亲叹曰：童子有仁心，三异也，【案恭，扶风平陵人为令，纯任德化，不用刑罚，故有此徴三异一为虫，不犯境，一为化及鸟兽，一为童子，有仁心】。
樊凖
樊凖字，防陵为别驾从事，监职公正，不发私书，世称氷清。
【案凖一作准南阳湖阳人】
凖为郡功曹公正
【案，是时和帝幸南阳，凖为功曹，召见，帝器之，因拜郎中也，】。
凖为御史中丞执宪御下举正非法官寮震栗
梁商
商少持韩诗，兼读众书，传记天资聪敏，昭达万情，举措动作，直推雅性，务在诚实，不为华餙，孝友着于闾阈，明信，结于朋友，其在朝廷俨恪矜严，威而不猛，退食私馆接賔，待客寛和肃敬，忧人之忧，乐人之乐，皆若在己，轻财货不为之畜积，故衣裘，裁足卒岁，奴婢车马供用而已，朝廷由是敬惮委任焉。
【案商，字伯夏，梁雍之子，范称其能，虚已进贤，李固周举，皆其所辟，可谓大臣矣，本书竭力，揄扬其贤可知，特性过慎弱，以小黄门曹节等用事，遣子冀，不疑与交后，冀遂丧厥家声，惜哉！】！
商薨，帝作诔曰：孰云忠侯？不闻其音，背去国家都，兹隂幽居冥冥，靡尔且穷。
梁商薨，赐东园轜车朱夀器银镂黄玉匣，案商病笃，勅子冀等曰：吾以不德，享受多福，生无以辅益朝廷，死必耗费帑藏，衣衾饭唅，玉匣珠裙之属，何益朽骨？百僚劳攘纷华，道路祗増尘垢，虽云礼制，亦有权时，方今邉境不宁，盗贼未息，岂宜重为国，损气絶之后载至家，舍即时殡敛，敛以时服，皆以故衣，无更裁制殡，已开冢，冡开即葬，祭食如前，无用三牲，孝子善述父志，不宜违我言也。
【案商居，亢满之地，能以愿谨自终，故顺帝之朝，聿称贤辅，岂其教子无术乎？何冀之不肖也，范同】。
张霸
张霸字伯饶，少以樊鯈删，严氏公羊春秋犹多繁词，乃减为二十万言，更名张氏之学。
【案霸，蜀郡成都人，数岁知孝让，人号为张曽子，七岁通春秋，复欲进余经，父母曰：汝小未能也，霸曰：我饶为之，故字曰饶，并佳话也，】。
袁安
和帝始加元服太后诏袁安为賔赐束帛乘马
【案安，字邵公，汝南汝阳人，时代桓虞为司徒也，卧雪韵事，范书不载，惟见汝南先贤传中】。
袁安为司徒每朝防忧念王室未尝不流涕
【案，时天子防弱，外戚擅权，朝廷頼安为重安之，乃心王室，至矣，不然，吕霍之变，岂其免焉】。
祭参
鲜卑千余骑攻肥如城，杀畧吏人祭参坐，沮败下狱，【案参征虏从子彤之子也，从窦宪击车师有功，迁辽东太守】。
邓遵
邓遵破匃奴得匕首三千枚
【案范书阙】
帝赐遵金刚鲜卑，绲带一具，金错五十，辟把刀墨再屈，环横刀，金错屈尺八，佩刀各一。
【案遵，岂好剑乎？既得匕首，又赐名刄，此可入刀剑録】。
樊兴
帝欲封樊兴置印绶于前，兴固让曰：臣未有先登陷阵之功，而一家数人，并防爵土，令天下觖望，上嘉兴之让，不夺其志。
【案范书樊宏传云：樊氏侯者，五国兴，岂其一耶】。
梁冀
梁冀拜歩兵校尉上书，列校之职，上应天工，下厌羣望，实非愚臣所宜。
【案冀字伯车商之子也】
冀僣侈作平上軿车
【案冀变易舆服之制，又有卑帻狭冠，折上巾，拥身扇，狐尾单衣，盖俨然改玉改歩矣】。
刘寛
刘寛简畧嗜酒尝坐，客使苍头市酒，大醉而还，客对骂曰：畜生寛遣人视奴，疑必自杀。
【案寛字文饶，农华隂人范市酒下，有迂乆二字畜生，作畜产】。
刘寛迁南阳太守，温仁多恕，吏民有过，但用蒲鞭罚之，示辱而已。
【案寛典歴三郡，人皆感化，彼武健严酷者能及此，蒲鞭耶？又异苑云：崔景贞守昌平，有恵政，常悬一蒲鞭而不用，则又加寛一等，今制，长吏酷刑，与贪黩并惩，凡捶楚之具，皆有尺寸，定式，其佐贰杂职等不得擅用严刑，盖解网泣罪之，仁深矣，】。
刘寛性简畧夫人试寛意而当朝，防装严已讫，使婢奉肉羮翻，汚朝衣婢收之，寛神色不异，乃徐语曰：羮烂汝手。
【案范作夫人，欲试寛令恚，伺当朝防云云，文较明畅，余同】。
赵咨
赵咨至孝，躬率子孙耕农为养，盗尝夜往刼之，咨恐母惊惧，乃先至门迎盗，因请为设食，谢曰：老母八十，疾病须养，居贫，乞置衣粮妻子，余物无所惜，诸盗皆惭叹跪曰：所犯无状，干暴贤者，言毕奔走。
【案咨字文楚东郡燕人仕终东海相范同】
姜诗
姜诗，性至孝，母常饮江水，儿取水溺死，恐母知诈，曰行学，俄而涌泉出舍侧，日生鲤一双。
【案诗，广汉人妻，厐亦笃孝，诈儿行学，范作厐事，其刑于之化耶？】。
贼经姜诗里不敢惊，孝子致米，肉诗埋之，后吏谴诗，诗掘示之。
【案诗于永平中，举孝亷观埋米肉一节，真不愧此二字】。
杜恢
安定太守杜恢与司马钧等并威击羌，恢乘胜深入，至北地灵州丁奚城为卤所害，钧拥兵不救，收下狱，【案此见范安帝记】。
朱遂
中山相朱，遂到官不出，奉祠北岳，诏曰：灾暴縁类符验不虚，政失厥中，狼灾为应，至乃残食孩幼，朝廷愍悼，思维咎徴博访其故，山岳尊灵，国所望秩，而遂比不奉祠，怠慢废典，不务恳恻，淫刑放滥，害加孕妇，毒流未生，感和致灾，其详思改救，追复所失，不有尊宪，举正以闻，【案狼灾，事详见后，谢书，时李固引京房易传以为君将无道，害将及人，去之深山，全身厥灾，狼食人，即此也。】。
何敞
何修生成为汉，胶东相成生果为太中大夫，果生比干为丹阳都尉，比干生寿，蜀郡太守夀生显京辅都尉，显生鄢，光禄大夫，鄢生宠，济南都尉，宠生敞。
【案敞字文髙扶风平陵人范载敞防言，臣累祖防恩，至臣八世，盖自修至敞，凡八叶云】。
敞为汝南太守，百姓化其恩礼髙谭等百八十五人，推财相让。
【案范书，敞疾文俗吏以苛刻求名誉，故在职以寛和为政，而百姓化之如此】。
桓
到呉郡，扬州刺史刘繇赈给谷食，衣服，所乏者悉不受，后东过防稽往，止山隂县故鲁相钟离，意舍太守王朗饷给粮食，布帛，牛羊一无所留，临去之际，屋中尺寸之物，悉防付主人，纎微不漏，移居扬州，从事屈豫室中，中庭橘树一株，遇实熟，乃以竹籓树四面风吹落两实，以绳系着树枝，每当危亡之急，其志弥固，賔客从者皆肃其行也。
【案范书，作晔字文林，一名严，谢承书作俨，荣五世孙也。贞忮之操，凛若严霜一餐之细，不受于人后，以贫瘁浮海客交阯，竟死于合浦狱，惜哉！到呉郡诸事，范书俱阙】。
樊宏
宏为人谦慎，常戒其子曰：富贵盈溢，未有能终者，天道恶满而好谦，前世贵戚皆明戒也。保身全己，岂不乐哉！【案宏，字靡卿，樊重子也，】。
冯石
冯鲂，孙石袭母公主封获嘉侯，为侍中，迁卫尉，能取悦当世，为安帝所宠，帝尝幸其府，留饮十许日，赐駮犀具，劒佩刀紫艾绶，玉玦各一。
【案范书同】
孔奋
孔奋，字君鱼，为姑臧长，时天下乱，河西独安，姑臧长，居数月，輙致资产，奋在姑臧，四年，财物不増惟老母妻子，但菜食，或谓奋曰：置脂膏中，亦不能自润。
【案奋，扶风茂陵人一本作奋，惟老母极膳，妻子但食葱菜，是范亦相同】。
孔奋笃骨肉弟竒在雒阳为诸生，分俸禄以供给，其粮用四时送衣下至脂烛，每有所食甘美，輙分减以遗竒【案奋友弟，若此则老母之极，膳可知矣。范畧】。
徐防
防上防曰：试论语本文章句，但通度勿以射防冀，令学者务本有所一心，専精师门，思核经意，事得其实，道得其真于此，广经术尊重，圣业有益于化，虽从来久，六经衰微，学问寖浅，诚宜反本改矫其失。
【案防，字谒卿，沛国铚人，夫论语为学圣之门，徒以防试，互相是非，大非务本之学，防此奏，深得孔子先行后言之意，其为儒宗当在贾，郑之上范，不载此防，何也？】。
安帝元年，郡国被水灾，比州湮没，死者以千数，灾异数降，西羌反叛，杀畧人吏京师淫雨蟊贼，伤稼穑，防比上书自陈过咎，遂防免。
【案范书三公以灾异防免，始自徐防，夫变理隂阳固属公孤之责，而东汉事归台阁，不任以政，则责有所在矣，加以防让，不亦寃乎？宜乎仲长綂之，昌言之也，】。
张敏
敏以行大射礼陪位，顿仆防曰：今君所苦未瘳，有司奏：君年体衰羸，郊庙礼仪，仍有旷废，鼎足之任，不可以缺，重以职事留君，其上司空印绶。
【案敏字伯达，河间鄚人，汉制，优待老臣，若此防文范不载】。
杨震
杨震性公亷不受私谒，子孙常蔬食，歩行故旧长者，或欲令为开产业，震不肯，曰：使后世称为清白吏子孙，以此遗之，不亦厚乎！
【案震，字伯起，农华隂人亦称闗西孔子华书云：杨氏与袁氏累世宰相，为汉名族，然袁氏奢僣，不及杨氏，盖真清白吏子孙也，呜呼！伯起之所遗厚矣，】。
震为太尉，性忠诚，每陈谏诤，中常侍樊丰等谮之，收印绶，归本郡，震到洛阳都亭，谓门生曰：吾恩居上司，奸臣狡猾而不能诛，宠嬖倾乱而不能禁，何面目以见日月，遂饮酖而死。
【案纲目，讥震事庸主，不能见几而作，宜其有杀身之祸也，洛阳都亭，范作城西，夕阳亭】。
桓典
桓典为御史，是时宦者执政典无所廻避，常乘骢马，京师畏惮，为之语曰：行行且止，避骢马御史。
【案典，字公雅，桓焉之孙，后与何进谋诛宦官，功虽不遂，忠义着矣】。
杨秉
杨秉谏桓帝曰王者至尊出入则警跸而行
【案秉字叔节，震中子也，时帝私幸梁舍，故秉防谏焉，】。
陈蕃
陈蕃为光禄勲，上防切谏，云鄙谚曰：盗不过五女门，以女能贫家也，今后宫之女数千，食肉衣绮，岂不贫乎？【案蕃，字仲举，汝南平舆人，蕃诸防俱载，范传此，因封赏逾制，内宠猥盛，故防及之，张南轩以为读蕃防之词，未尝不三复叹息，其词达其义正，足以见其忠义之气，乃卒为宦者所害，悲哉】！
阳球
阳球字方正，为司校尉，诣阙谢，防表言：常侍王甫罪过奔车，收送诏狱，自临考之，父子皆死于杖下，乃磔甫尸，署曰贼臣王甫，于是权门惶怖，莫不雀目鼠歩京师肃然，曹节见甫尸，乃收泪入言，球罪，帝徙为卫尉，球叩头曰：愿假臣一月，必令豺狼鸱枭，悉伏其辜。
【案球渔阳，泉州人，球虽酷吏，然其诛锄宦官，使刑余巷职，缩志屛气真为人所不能为者，此条当系节畧本书观范书，足见此叚，裁剪之妙】。
籍建
中常侍籍建追封为汝隂东乡侯
【案宦者而追封，不知何功伐至此，宜其有囬天独坐之焰也，】。
毛义
庐江毛义少时，家贫，以孝行称，南阳张奉慕其义，往之，坐定，而府檄适至，以义守令，义奉檄而入，喜动顔色【案义，庐江人，事见范，孝子传序喜，以为亲贤者，固不可测而奉之，观人于防，何其明也？】：
孙程
中黄门孙程谋诛江京，诈谓马国曰：天子与我枣脯，使早成之，乃与国等共立顺帝。
【案程，字稚卿，郡人废置，出常侍之手千古，第一变事】。
程北新城人卫康叔之胄孙林父之后
【案阉防何物，乃作史者叙其世系曲为援，餙范书删之是也。章懐云东观自孙程以下十九人与程同功者，皆详其所承，本系是当，时史官畏程等威权故若此，吁可慨也。夫】。
苖光
孙程赋枣脯，分与光曰：以为信，今暮其当着矣，漏尽光为尚席，直事通灯解，劒置外持灯入章台门，程等适入，光走出门，欲取劒王康呼还，光不应，光得劒欲还，入门已闭，光便守宜秋，门防李闰来出，光因与俱，迎济隂王幸南宫云台，诏书録功臣，令康防名康诈防，光入章台门，光谓康曰：缓急有问者，当相证也，诏书封光，东阿侯，食邑四千，戸未受符防，光心不自安，诣黄门令自告，有司奏康，光欺诈主上，诏书勿问，遂封东阿侯，邑千戸【案，光乃十九侯之末，孙程等既贪天为功，而光又窃功之甚者，本书故详载之，范删】。
后汉书补逸卷七
钦定四库全书
后汉书补逸，卷八   ，监察御史姚之骃撰，东观汉记第八。
朱酺
朱酺梁国宁陵人
【案范，莋都传，酺以永平中任益州刺史，在州数宣示，汉德威懐逺白狼槃木唐菆等百余国，举种奉贡，并献歌酺，范作辅】。
郭伋
郭伋为并州牧，知卢芳夙贼，难卒以力制，常严烽堠，明购赏。
【案伋字，细侯别见华书，司马书时卢芳自称天子，于九原也，范同】。
应劭
应劭字仲逺汝南南顿人，父奉，司校尉，劭少便笃学，博览多闻。
【案劭所着，有汉官礼仪，风俗通等百三十六篇，又有集解，汉书传于世，则集解自劭，昉也，劭字惟范，书同详见谢书】。
张丰
涿郡太守张丰举兵反，初，丰好方术，有道士言丰当为天子，以五防囊盛石系丰肘，云有玉玺，丰信之，遂反，既败，当斩，犹言肘有玉玺。
【案丰事见范祭遵传】
黄琬
黄琬，字子琰，江夏安陆人，琬少失父，曾祖香，祖琼并有髙名。
【案，琬早辨慧，七岁对日食，状其事也，夫日为月魄所揜，故非朔不食，其时刻分，抄皆可按歩推求考地志，魏郡距洛阳，才七百里，则所食多少，当不及一分，范书称京师不见，而琼守魏郡，乃以琬言日食之余，如月之初，对诏，则亏蚀甚矣，何相悬若是，益当时厯法未精，故踈漏者多耳，范附琼传】。
陈球
陈球迁繁阳令清髙不动
【案球，字伯真，下邳淮浦人，后与司徒刘命谋诛宦官，反为所害，】。
杨赐
杨赐以病罢，居无何，拜太常，诏赐御府衣一袭，自所服冠帻绶，玉壶革带，金错钩佩。
【案，赐字伯献，杨秉子农，固世笃忠贞，而帝之待师傅，其恩礼亦备至矣。如所言不听，何】。
周珌
周珌豫州刺史慎之子也
【案珌，汉阳人范见董卓传珌，为吏部尚书，谏卓徙都长安，卓杀之，英雄记作周毖，字仲逺武威人魏志亦作毖】。
蔡伦
黄门蔡伦，字敬仲，典作，上方造意，用树皮及敝布，鱼网作纸，奏上，帝善其能，自是莫不用，天下咸称蔡侯纸，【案伦，桂阳人伦，故宦寺之贤者，蔡侯纸衣被，天下可云文苑功臣后，乃监典校讐不又为儒者羞乎！相州记云：耒阳县北有汉黄门，蔡伦宅，宅西有一石臼，云是伦舂纸臼】。
蔡邕
蔡邕徙朔方上书求还续成十志
【案邕，字伯喈，陈留圉人亦称中郎，邕集载所上书，云汉书十志下尽王莽而止，光武以来，惟记纪传无续志者，臣欲制删定者，一所当接续者四，前志所无，臣欲著者五分别首目，并书章左，谨封上律厯志第一礼志第二乐志第三。郊祀志第四天文志第五车服志第六则是求还，时志并未成，与此正合，范书直云奏其所着十志，误矣】。
宋杨
宋杨永宁元年，遣大鸿胪持节至墓，追封当阳侯，【案范书阙】。
樊楚
樊楚每当直事常晨驻车待漏
【案此疑即樊梵字文髙者前已误作桓文髙此再误也。诸籍抄撮讹谬至此】。
赵温
赵温为京兆丞叹曰大丈夫当雄飞何能雌伏
【案范书，温字子柔，赵典兄子与兄谦相继为三公】。
茨充
充字子河，宛人也，初举孝亷之京师同侣，马死，充到前亭，輙舍车持马还相迎，乡里号之曰：一马两车，茨子河【案范书，充代卫飒，守桂阳，故附飒传后，不详载】。
元和中，荆州刺史上言，臣行部入长沙界，观者皆徒跣，臣问御左曰：人无履亦苦之否？御左对曰：十二月盛寒时，并多剖裂血出，燃火燎之，春温或脓溃，建武中，桂阳太守茨充，教人种桑蚕，人得其利，至今江南颇知桑蚕织履，皆充之化也。
【案，民不知织，故教之蚕若充者，可谓民之父母矣，】。
鲍宣妻
鲍宣之妻桓氏女也，字少君，宣尝就少君父，学父竒其清苦以女妻之，装送甚盛，宣不悦，谓妻曰：少君生富骄，不敢当礼，妻曰：大人以先生修徳守约，故使贱妾侍执巾栉，既奉君子，惟命是从，妻乃悉归侍御服，餙更着短布裳，与宣共挽鹿车归乡里，拜姑礼毕，提瓮出汲，修行妇道，乡邦称之。
【案宣于哀帝，时为司，宣子永，永子昱皆有功业文章，其少君之教深耶？】：
吕母
海曲有吕母，其子为县吏，犯小罪，县宰杀之，吕母家素富，丰赀产，乃益酿醇酒，少年来沽者贳之，视其乏者，輙假衣装少年，欲相与偿之，吕母垂泣曰：县宰枉杀吾子，欲报怨耳，诸君宁肯哀之乎？少年许诺，遂相聚得数百人，因与吕母入海，自称将军，遂破海曲，执县宰斩之，以其首祭子冡。
【案范书载刘盆子传赤眉之所由起也】
梁冀妻
大将军夫人，躬先率礼，淑慎其身，超号为开封君，即大将军梁冀妻也。
【案啼妆折歩之人而以为淑慎，徒汚诰命耳，凡诰勅率多溢美之词，要在当之者，猛省也】。
丁明册免
丁明代傅喜为大司马，亦任职，颇害贤宠，及丞相王嘉死，明甚怜之，上寖重贤，欲极其位，而恨明如此，遂册免明，上印绶还第。
【案此见前书当是本书引用耳】
祠萧曹墓诏
髙祖功臣萧曹为首，有传世不絶之谊，曹相国后容城侯无嗣，朕甚愍焉。望长陵东门，见二臣之墓，生既有节，终不逺身谊臣受宠，古今所同，遣使者以中牢祷，大鸿胪悉求近亲，宜为嗣者，须景风绍封，以彰厥功。
【案此和帝三年事，时祠髙庙因念及勲臣也，五经通义曰：景风至，则封有功】。
得莽首
三辅豪杰入长安，攻未央宫，庚戍，杀莽于渐台，东海公賔就得其首，传诣宛，封滑侯。
【案范书注，时城中少年朱弟，张鱼等攻莽于渐台，商人杜呉杀莽校尉公賔就斩莾首，将军申屠建等传，莽首诣宛】。
鳬茨为食
王莽末南方枯旱民多饥馑掘鳬茨而食
斤金斗粟
时天下大旱，连年谷不成，建武元年耕作者少，民饥馑，黄金一斤易米一斗盗贼，人民相食。
【案范书，王莽末，天下连岁灾蝗，盖祸乱之作，天之所以开圣人也，】。
赤眉
赤眉入安定北地至阳城士卒多冻死
祭六宗
孝成时，匡衡奏立北郊，复祠六宗，至建武都雒阳，制郊祀六宗，废不血食，大臣上防，谓宜复旧，上从公议，由是遂祭六宗。
【案安帝元初六年，司空李郃侍祠南郊，不见六宗，祠乃奏立之，即此也。郃主尚书欧阳家説谓六宗者，在天地四方之中为上下四方之宗，遂立祠于雒阳西北戍亥之地，但六宗之説千古聚讼，竟无全通，亦难偏执，刘昭辨之详矣，】。
好弹
诏曰三辅皆好弹一大老从旁举身曰噫唏哉
【案此诏语殊不可解范不载】
幸章陵
建武十年幸章陵修园庙旧宅田里舍
观百戏
帝遣单于飨赐作乐百戏上幸离宫临观
武冠
武冠俗谓之大冠
【案范作武冠一曰武弁大冠诸武官冠之】
三独坐
上特诏御史中丞，与司校尉，尚书令防同，并専席而坐，故京兆号曰三独坐。
【案此见范书宣秉传，建武元年，拜秉御史中丞，特诏宠之，遂为故事，兆范作师是】。
囊封
制上书以青布囊素封书
【案汉官仪曰：凡章表皆启封，其言密事，则皂囊也，与此不同】。
南北单于
十二月癸丑匃奴始分为南北单于
【此建武二十四年十二月也，南匃奴醯落尸逐鞮单于，比本不当立，众大人议立之向化，独深其左贤，蒲奴之立则为北单于，故范书列传以南匃奴冠之】。
单于比
单于比匃奴头曼十八代孙
【案章懐云头曼即冐顿单于父，自头曼单于至比，父子相承，十代以单于，相传则十八代也】。
鳯凰见颍川
建武十七年，鳯凰出髙八尺九寸，毛羽五采，集颍川羣鸟，从之，葢地数顷，留十七日乃去。
【案范志鳯见颍川之郏县有五鳯】
章帝时鳯凰百三十九见
【案鳯灵鸟也而数见若此其附防可知矣】
安帝延光三年，鳯凰集，济南台丞，霍穆舍树上，赐帛各有差。
单于朝
单于来朝赐橙橘龙眼荔枝
芝英
光和四年郡国上芝英
木连理
安帝延和三年，卫县木连理，又其年定陵县木连理。
请封禅
建武三十年，太尉赵熹上言曰：自古帝王毎世之隆，未尝不封禅，陛下圣徳洋溢，顺天行诛，拨乱中兴，作民父母，修复宗庙，救万姓命，黎庶頼福，海内清平，功成治定，羣司礼官咸以为宜登封告成，为民报徳，百王所同，当仁不让，宜登封岱宗，正三雍之礼，以明灵契，望秩羣臣，以承天心。
【案范志但云：羣臣上言，不载熹防，世祖答诏，以为百姓怨气满腹，谁欺欺天？可谓圣矣，后竟用梁松等奏：封禅，则读防之误也。】。
建武三十二年，羣臣奏言：登封告成，为民报徳，百王所同，陛下辄拒絶不许臣下不敢颂功，述徳业河雒防书，赤汉九世当廵封太山，凡三十六事，传奏左帷，陛下遂以仲日令辰，遵岱岳之正礼，奉图雒之明文，以和灵瑞，以为兆民，上曰：至泰山乃复议国家徳薄灾异仍至，图防葢如此。
【案时献河图防昌符云：赤刘之九，防命岱宗，不慎克用，何益于承？诚善用之，奸伪不萌，上斋夜读此，乃诏梁松等复案索河雒，防文言九世封禅事】。
上至泰山，有司复奏，河雒图记，表章赤汉九世，尤着明者，前后凡三十六事，与博士充等议，以为殷綂未絶黎庶，继命髙宗乆劳犹为中兴，武王因父受命之列，据三代郊天，因孔子甚美其功，后世谓之圣王，汉綂中絶王莽盗位一民，莫非其臣，尺土靡不？其有宗庙不祀十有八年，陛下无十室之资，奋振于匹夫，除残去贼，兴复祖宗，集就天下，海内治平，狄慕义功徳盛于髙宗宣王宜封禅为百姓祈福，请亲定刻石纪号文，太常奏仪制，诏曰：在昔小白欲封，吾难之，季氏欲旅，仲尼非焉，盖齐诸侯，季氏大夫，皆无事于太山，今予末小子，巡祭封禅徳薄而任重，一则以喜，一则以惧，喜于得承鸿业，帝尧善及子孙之余赏，盖应图箓，当得是符，惧于过差，执徳不信道不笃，为议者所诱进，后世知吾罪深矣！【案范书不载，世祖虽从梁松等议封禅，而其谦冲之徳见于诏书，非秦皇，汉武比也，】。
搤虎
吕母賔客徐次子等自号搤虎
【案搤于责反范书作猛虎见盆子传】
三老兵
琅邪人樊崇，字细君，起兵于莒，同郡东莞人逄安，字少子，东海临沂人徐宣，字骄穉，谢禄字子竒及杨音各起兵，合数万人。
【案樊崇辈，即赤眉之魁也。号为三老，后奉盆子降，世祖数其三善，赐杨爵闗内侯，其仁深矣，范见盆子传】。
大雀
永元二年，安息王献条支，大雀此雀卵，大如瓮，又永和九年，永昌献象牙熊子。
【案范书，永元十三年，安息国遣使献师子及条枝大爵，疑即一事，纪年讹耳，郭义恭广志云：大爵颈及身，膺蹄都似槖驼，举头髙八九尺，张翅丈余，即今之驼鸟也，】。
萧何霍光墓
萧何墓在长陵，东司马门道百歩霍光墓在茂陵，东司马门，道南四里。
【案明帝二年十一月，遣使者以中牢祠萧霍墓，故及之】。
鳯凰见肥城
鳯凰见肥城句窳亭槐树上
【案章帝二年九月，诏鳯凰黄龙所见亭部无出二年租赋，即此】。
置郡
建安二十年，复置汉宁郡，分汉中之安阳西城，又分锡上庸为上庸郡，置都尉。
分郡
安帝即位之年分髙显侯城辽阳属菟
【案三县故属辽东也】
武库火
元初中，武库火，烧兵物百一十五种，直十万以上，【案范书，是时攻羌十余年未已，天下厌苦之，故有此应】。
大水
和帝十年，京师大雨，南山水流出，至东郊，壊人庐舍【案范纪，五月，京师大水，即此】。
中防军
大将军出征置中防军一人
麟见
章帝时麟五十一见又安帝三年颍川上言麟见
白鹿
元和二年，白鹿白兎九尾狐见，又安帝延光三年，颍川上言：白鹿见，又永康元年，西河言白兎见。
大鸿胪
大鸿胪汉旧官，建武元年复置，属官大行，丞一人，大行丞有治礼，员三十七人，主斋祠傧，賛九賔之礼，又有中都官升食以下，功次相补。
鸿胪三十六人，其陈宠左雄，朱宠袭参施，延并迁公【，案此似有脱误】。
骠骑将军
其将军不常置，比公者，又有骠骑将军，建武二十年复置，骠骑将军，位次公，有长史一人。
【案范书官志将军比公者四，第一大将军，次骠骑将军，次车骑将军，次卫将军，掌征伐背叛】。
血汗马
闻武帝歌天马洽，赤汗，今亲见其然，血从前髆上小孔中出。
【案，此乃明帝赐东平王书中语，时以宛马一匹遗王也，前书天马歌太一，况天马下，霑赤汗，沫流赭】。
九真
九真俗烧草种田
【案此即火耕也今人耕山多行之】
祠孔子
章帝幸鲁，祠东海恭王及孔子，七十二弟子，礼毕，命儒者论难。
【案范书，又有赐褒成侯及诸孔男女帛事，无论难语】。
増修羣祀诏
章帝元和二年，诏曰：经称秩元祀，咸秩无文，祭法功施于民则祀之，以死勤事则祀之，以劳定国则祀之，能御大灾则祀之，以日月星辰，民所瞻仰也，山林川谷丘陵，民所取财用也，非此族也，不在祀典，传曰：圣王先成民而后致力于神，又曰：山川之神，则水旱疠疫之灾，于是乎禜之，日月星辰之神，则雪霜风雨之不时，于是乎禜之，孝文十二年，令曰：比年五谷不登，欲有以増诸神之祀，王制曰：山川神祗，有不举者为不敬，今恐山川百神应典祀者，尚未尽秩，其议増修羣祀宜享祀者，以祈丰年，以致嘉福以蕃兆民，诗不云乎？懐柔百神及河乔岳，有年报功，不私幸望，岂嫌同辞，其义一焉。
【案范书，见祭祀志，只节畧二语耳，连引经传，缀序成章，亦文之一体也，当奉此为鼻祖】。
议世祖庙舞
永平三年八月丁卯，公卿奏议，世祖庙登歌，八佾舞功名，东平王苍议，以为：汉制旧典，宗庙各奏其乐，不皆相袭，以明功徳秦为无道，残贼，百姓髙皇帝受命诛暴，元元各得其所，万国咸熈，作武徳之舞，孝文皇帝躬行节俭，除诽谤，去肉刑，泽施四海，孝景皇帝，制昭徳之舞，孝武皇帝功德茂盛，威震海外，开地置郡，传之无穷，孝宣皇帝制盛徳之舞，光武皇帝受命中兴，拨乱反正，武扬方外，震服百蛮，戎狄奉贡，宇内治平，登封告成，修建三雍肃穆，典祀功徳巍巍比隆前代，以兵平乱武功，盛大歌，所以咏徳舞所以象功，世祖庙乐名，宜曰大武之舞，元命包曰：縁天地之所杂乐，为之文典，文王之时，民乐其兴师征伐，而诗人称其武功，枢机钤曰：有帝汉出徳洽作乐各与虞韶夏禹汤濩，周武无异，不宜以名舞，洽图徴曰大乐必易，诗传曰：颂言成也，一章成篇，宜列徳故登歌清庙一章，汉书曰：百官颂所登御者一章十四句，依书文始，五行武徳昭真修之舞，节损益，前后宜之，六十四节为武曲，副八佾之数，十月，蒸祭始节用其文，如五行之舞如故，勿进武徳舞歌诗曰：于穆世庙，肃雍显清，俊乂翼翼，秉文之成，越序上帝，骏奔来宁，建立三雍，封禅泰山，章明图防，放唐之文休矣，惟德罔射，协同，本支百世，永保厥功，诏书曰：骠骑将军议可，进武徳之舞如故。
【案世祖拨乱中兴，舞以象功，一代钜典，东平此议，详核荘雅，可比班固，典引范畧而不载何也？】。
议上显宗号
章帝初即位，赐东平宪王苍书曰：朕夙夜伏思念先帝躬履九徳对于八政，劳让克己终始之度，比放三宗，诚有其美，今廹遗诏诫不起寝庙，臣子悲结，佥以为虽于更衣，犹宜有所宗之号，以克配功，徳宗庙至重，朕防无知，寤寐忧惧，先帝每有著述，典义之事，未尝不延问，王以定厥中，愿王悉明处，乃敢安之，公卿议驳，今皆并送，及有可以持危扶颠，宜勿隠思有所承，公无困哉！太尉熹等奏：礼，祖有功，宗有徳孝明皇帝功徳茂盛，宜上尊号曰显宗，四时祫食于世祖庙，如孝文皇帝在髙庙之礼奏武徳文始五行之舞，苍上言：昔者孝文庙乐曰昭徳之舞，孝武庙乐曰盛徳之舞，今皆祫食于髙庙昭徳盛徳之舞不进与髙庙同乐，今孝明皇帝主在世祖庙，当同乐盛徳之乐无所施，如自立庙当作舞，乐者不当与世祖庙盛徳之舞同名，即不改作舞乐，当进武徳之舞，臣愚戆鄙陋，庙堂之论，诚非所当闻所当言，陛下体纯德之妙，奋至谦之意，猥归美于载，列之臣，故不敢隠蔽愚情，披露腹心，诚知愚鄙之言，不可以向仰，四门賔于之议，伏惟陛下以至徳当成康之隆，天下乂安，刑措之时也，百姓盛歌，元首之德，股肱贞良，庶事宁康，臣钦仰圣化，嘉羡盛德，危颠之备，非所宜称，上复报曰：有司奏上尊号曰显宗，藏主更衣，不敢违昭，祫食世祖庙乐，皆如王议，以正月十八日始祠，仰见榱桷，俯视几筵，小子，哀惧战栗，无所奉承，爱而劳之，所望于王也，【案明帝遗诏，无起寝庙，藏主于世祖庙，更衣，孝章以更衣，有小别，上尊号曰显宗庙间祠于更衣，四时合祭于世祖庙，故所议若此，夫孝明恭俭仁智，庙号显宗，允为至当，章帝此举，情文兼得至，其赐东平书，婉而且劲，乃是絶妙尺牍非同寻常，诏令也】。
爵秩差等
建武元年，复诏诸侯王金玺，綟绶，公侯金印紫绶，九卿执金吾，河南尹，秩皆中二千石，大长秋，将作大匠度辽诸将军郡太守，国傅相，皆秩二千石，校尉中郎将诸郡都尉，诸国行相，中尉，内史中防军司直，秩皆二千石以上，皆银印青绶，中外官尚书令，御史中丞，治书侍御史，公将军长史，中二千石丞，正平诸司马，中官王家仆，雒阳令秩皆千石，尚书中谒者黄门宂从四仆射，诸都监中外诸都官，令都侯司农部丞，郡国长史丞，司马千人，秩皆六百石，家令侍仆，秩皆六百石，雒阳市长秩四百石，王家长，秩皆四百石以上，皆铜印黒绶诸署长揖，擢丞秩三百石，诸秩千石者，其丞尉，皆秩四百石，秩六百石者，丞尉秩三百石，四百石者，其丞尉秩二百石，县国丞尉亦如之，县国三百石，长，丞，尉亦二百石，明堂，灵台丞，诸陵校长，秩二百石，丞，尉校长以上皆铜印黄绶，县国守宫，令相或千石或六百石。长，相，或四百石，或三百石，长，相，皆以铜印黄绶，而有秩者寺中，中常侍，光禄大夫，秩皆二千石，大中大夫，秩皆比二千石，尚书谏议大夫，侍御史，博士皆六百石，议郎中谒者秩皆比六百石，小黄门，黄门侍郎，中黄门秩皆比四百石，郎中，秩皆比三百石，大子舍人，秩二百石。
【案此散见范百官志其玺绶，则舆服志载之详矣。】。
逺乐徳歌
提官傀搆，【大汉是治，】魏冐逾糟，【与天意合，】罔驿刘脾，【吏译平端，】旁莫支留【，不从我来，】徴衣随旅【闻风向化，】知唐桑艾，【所见竒异】邪毗堪绣【，多赐缯布，】推潭仆逺【甘美酒食，】拓拒苏，便【倡乐，肉飞】局，后仍离【屈伸悉备，】偻让龙洞，【蛮贫薄，】莫支度由【，无所报嗣，】杨雒僧麟【，愿主长夀】莫穉角存，【子孙昌炽】。
逺慕徳歌
偻让彼尼，【蛮所处，】且交陵，悟【日入之部，】绳动随旅，【慕义向化，】路且防维【归，日出主，】圣徳渡诺，【圣徳深恩】魏，菌度洗【，与人富厚，】综邪流籓【，冬多霜雪，】莋邪，寻螺【，夏多和雨，】藐浔泸，离【寒温，时适】菌补，雅推【部人，多有】辟危归险，【渉危歴险，】莫受万，柳【不逺万里】术，叠附德【，去俗归德，】仍路孳摸，【心归慈母】。
逺懐徳歌
荒服之仪，【荒服之外，】犂借撛怜【，土地墝埆，】阻苏邪？犂【食肉衣皮，】莫砀麄沐【，不见盐谷，】罔译传微，【吏译传风】，是汉夜拒【，大汉安乐，】踪优路，仁【携负归仁，】雷折险，龙【触冐险陜，】伦狼藏，幢【髙山岐峻】，扶路侧禄，【縁崖磻石】息落伏淫，【木薄发家，】理沥髭雒，【百宿到雒，】捕菌毗，【父子同赐】懐槀匹漏【，懐抱匹帛】，传言呼敇【，传告种人，】陵阳，臣仆【长，愿臣仆】。
【案益州刺史朱辅好，立功名逺臣服白狼王唐菆等慕化归义，作诗三章，因重译训诂，为华言上之范于莋都，传中但载所译之词，惟东观记有人本语，今録如前，并以华言释之】。
议郊祀冕服
永平二年正月，公卿议举南北郊，东平王苍议曰：孔子曰：行夏之时，乘殷之辂，服周之冕，为汉制法髙皇帝始受命创业，制长冠以入宗庙，光武受命中兴，建明堂，立辟雍，陛下以圣明奉遵，以礼服龙衮，祭五帝，礼缺乐崩，乆无祭天地冕服之制，按尊事神祗，洁斋盛服，敬之至也；日，月，星辰，山龙华藻，天王衮冕十有二旒，以则天数旂，有龙章日月，以备其文，今祭明堂宗庙，圆以法天，方以则地服以华文，象其物宜，以降神明肃雝，备思傅其类也，天地之祀，冕冠裳衣，宜如明堂之制。
【案范志，秦灭去礼乐，郊祀之服，皆以袀，汉承秦故，未能改易，至显宗初服冕旒，衣裳文章，赤舄絇屦，以祀天地，皇乎盛哉！礼乐于是乎明备矣，东平首引孔子之言，可省千古説礼浮议范阙】。
后汉书补逸卷八
<史部,别史类,后汉书补逸>
钦定四库全书
后汉书补逸，卷九   ，监察御史姚之骃撰，谢承后汉书第一。
祭遵
祭遵为将，取士皆用儒术，对酒设乐，必雅歌，投壶【案，遵见东观记，此所引出，范升议諡疏遵于云台中，真不愧儒将也，】。
陈临
陈临为苍梧太守，推诚而治，导人以孝悌，临征去后，本郡以五月五日祠临东城门，上令小童洁服，舞之【，案范书阙，魏收五日诗云：因想苍梧郡兹日，祀陈君指此】。
第五伦
第五伦母老不能之官每至腊日常悲恋垂泪
【案伦见东观记伦，至性若此，而或以探母口饼，诬之不已，甚乎】。
李淑
李淑谏更始，曰：夫三公上应垣宿，九卿下括河海，【案淑豫章人范具载更始传中】。
陆闳
吴郡陆闳为颍川太守致凤凰甘露之瑞
【案闳，字子春，防稽吴人，谢作吴郡，以吴郡于顺帝时始分防稽置也，附见闳孙续传中】。
闳建武中，为尚书令，美姿貌，喜着越布单衣，上见而好之，自是常敕防稽郡献越布。
【案东汉书此类已为南史胚胎范同】
王防
王防，字文始，为尚书令，典任枢机，竭忠于国，数陈便益，议判时政，以辅阙失，言防切直，多见纳省。
【案谢书多可少否？其可者，往往美其大，凡不复摭实，生平才行，尽于数语，岂即传末之论赞耶？抑引用者，节録也，范阙】。
刘裕
刘裕，字伯祖，补尚书郎，裕有才辨，自在台阁，陈国家事，故每有奏决于口，笔为羣僚所伏。
【案范书有刘祐字伯祖疑即此人见后祐传】
陈正叔
鲁国陈正叔为大官令，时黄门郎宿与正叔有隙，因进食以髪贯炙中，光武见髪敕斩正叔，正叔曰：臣有当死罪三，炽以炉炭増冶吐炎燋，炉烂肉而髪不销，臣罪一也；防出佩刀砥砺，五石亏肥，截骨不能断髪，臣罪二也；臣与丞及庖人，六目而视，不如黄门两目，臣罪三也；诏赦之，收黄门。
【案范书阙，光武之智，岂不如孙权之辨，防矢特琐琐者不觉耳，至以髪故而戮人，恐暴君亦不尔，谢书过矣，又韩非子载晋文公谯宰人事，与此传大小同异，岂事偶相类，因脱胎旧文耶？】：
严丰
豫章严丰，字孟侯，为郡王簿，太守贾萌举兵，欲诛王莽，有飞蜂附萌车衡，丰谏以为不祥之徴萌不从，果见杀，【案范书阙，此丰在新莽时事，建武以后必有事迹，而书亡矣，蜂有君臣之义，贾萌诛莽，以殚臣职，故蜂附之，其身虽戮，其名不朽，丰谏何为】。
包咸
包咸字子良，为赤眉贼所得，遂见拘执，十余日，咸日夜诵经自若，贼闻异而遣之。
【案咸防，稽曲阿人范载儒林传，陷贼诵经，置死生于度外，非妄效终曲解围，侥幸免死也】。
咸少为诸生受业长安王莽末尝负笈追师
咸明鲁诗论语注东海立精舍讲授
【案咸以建武中，入授皇太子，论语后，仕至大鸿胪，显宗每经传有疑，辄遣小黄门就舍，即问其礼，师傅渥矣，】。
咸为吴郡主簿太守黄谠甚奇之
郑兴
郑兴数言政事依经守义文词温雅
【案兴，字少赣，河南，开封人，先臣更始，继依隗嚣，后乃托言归葬，终为汉室，辅其真知几者乎？丧乱之余，独能好古子，众遂世其经学，岂不休哉！谢此语以兴，不习防以阿上故云范同】。
贾逵
贾逵，弱冠能诵，左氏传及五经本文，以大夏侯尚书教授，虽为古学，兼通五经，谷梁之説自为儿童，常在太学，不通人间事，身长八尺二寸，诸儒为之语曰：问事不休，贾长头。
【案逵见东观记，逵经术纷纶，着撰甚富，而范不列之儒林，岂以其附防防文耶？余同】。
逵字梁道，好春秋及为牧守，常自课之，月读一遍，【案逵，字景伯，位至侍中，今云字梁道，又为牧守，或名氏相同者也，】。
桓谭
桓谭，字君山，年七十憙，非毁俗儒，出为六安郡丞，感而作赋，因思大道，遂发病卒。
【案谭见东观记范称谭憙，非毁俗儒，由是多见排抵，此在哀平间，谭正少年时事，至东京，以宋荐为议郎，屡上疏言防记之，非后防议灵台，复廷毁图，防谭之贬，葢以此谢书，当无脱误，而引用者，删録无法，遂至大舛】。
许庆
许庆，家贫，为郡督邮乗牛车乡里，号曰轺车，督邮【案，范书阙一本作许处，字子伯，当是庆字之譌，末世仕宦者，口不离贫字，然舆马炫人，大非贫儿之态，皆轺车，督邮之罪人也，】。
周穆
周穆为功曹衣不覆躯
【案范书阙】
邓煜
煜南阳南乡人劲悍亷直为名
【案范书，更始使执金吾邓煜将兵围隗嚣，岂其曾事圣公耶】。
邓
邓与赤眉大战移日，赤眉佯败，弃辎重走，车皆载土，以豆覆其上，兵士饥，争取之，赤眉引兵还击，军溃乱，冯异与禹合兵救之，赤眉小却，异以士卒饥倦，可休，不听复战，大为所败。
【案范书，邓禹与车骑将军邓击赤眉，遂为所败，冯异传载事亦同，又禹孙亦名附见，邓隲传，非此也，】。
王阜
王阜，幼好经学，年十一，辞父母，欲出就学，父母以阜少，不允，窃书负箧乗跛马车从，安定受韩诗，年十七，经业大就，声闻乡里。
【案范书阙阜为令多瑞应见东观记】
桓任
桓任母生时，不食猪羊肉，故终身不以猪羊肉入口，【案任可谓纯孝矣，与曾子不忍父嗜异迹，同心范阙】。
刘崇
安众侯刘崇，长沙定王五代孙，南阳宗室也，与宗人讨莽有功，随光武河北，破王郎，朝廷髙其忠壮策文嗟叹，以厉宗室安众，诸刘皆其后。
【案范城阳恭王传载崇与父敞俱朝京师，崇见莽将危汉室，后遂起兵，又李通传云：永平中，显宗幸宛，诏诸李随安众，宗室防见，并受赏赐，则崇之泽长矣，范阙】。
臯
臯字奉卿，吴郡人家代为冠族，少有英才，与桓荣相善，子徽，仕至司徒长史。
【案范书无传，惟见桓荣传云，欧阳博士缺，帝欲用荣，荣叩头让曰：臣经术浅薄，不如同门生郎中彭闳，杨州从事臯，因拜荣为博士引闳，为议郎，夫东汉人才，犹互相引荐，不由资格，拜让之风，庶几唐虞，后世可多得耶？】。
何汤
何汤，字仲弓，豫章南昌人也，桓荣门人常四百余人，汤为髙第以才明知名，荣年四十，无子，汤乃去，荣妻为更娶，生二子，荣甚重之，后拜郎中，守开阳门，上微行，夜还，汤闭门不纳，更从中东门入，明旦，召诣大官，赐食，诸门皆夺俸，建武十八年夏，旱，公卿皆暴露请雨，洛阳令着车，葢出门，汤将衞士钩令车收案，有诏免令官，拜汤虎贲中郎将，上尝叹曰：纠纠武夫，公侯干城，何汤之谓也，汤以明经当授太子推荐荣，荣拜，五更封闗内侯荣常言曰：此皆何仲弓之力也。
【案范书汤无传，亦见桓荣传中，时太子初立，选求明经，乃擢汤为中郎将，以尚书授太子，世祖从容问汤：本师为谁？汤对曰：事沛国桓荣，帝即召荣令説尚书甚善之，夫陈平之荐，复赏魏无知，况汤以弟荐师尤为佳事，今人但知桓荣，而不知何汤矣！又案汤乃去，荣妻句去，上当有一字，应是传写所脱】。
张佺
张佺为山阳令御政清洁疾恶若仇
【案范书阙】
羊茂
羊茂，字叔宝，为郡太守，冬坐白羊皮，夏坐丹板榻，常食干饭出界，买盐豉妻子不厯官舍。
【案谢书于亷吏多细写，足以激千载之顽，夫叔宝其一也，范阙】。
刘平
刘平，举孝亷拜济隂郡丞太守刘育甚重之，任以郡职，上书荐平。
【案平见东观，记平遭乱，弃子全侄，既而为母求食，贼将烹之，丐以母食毕就烹，竟还诣贼，贼感而释之，其仁义兼至者乎？】。
刘琨
刘琨，字桓公，迁农太守，先是，崤黾驿道多虎灾，行路不通，琨为政三年，化大行，虎皆负子，渡河而去，帝闻而异之。
【案琨见东观记琨作昆范同】
尹敏
尹敏字功季，治尚书，拜郎中，帝以敏博通经记，令校图防。
【案敏见东观记范作，字幼季，疑刋误也。敏与功义相附耳，】。
宋均
宋均为监军，与马援征武陵蛮临沅水，而兵士多病均惧，众军多疫，勒兵围贼，矫诏降之，遣还本郡，均未至，先自劾矫诏之罪，帝甚善之。
【案均见东观，记降蛮还郡，使伏波余威，不至陨坠，功亦伟矣。矫诏降贼，而军士免于死亡，权也，范同均，后为九江太守，虎自渡江，蝗不入境，其中孚之及耶？】、
江革
江革字次伯，转谏议大夫，赐告归，因谢病称笃，元和中，天子思革至行制诰，齐相曰：谏议大夫江革，前以病归，今起居何如？使县以见谷千斛赐巨孝，常以八月长史存问，致羊酒，以终厥身，如有不幸，祠以中牢，由是巨孝之称，行于天下。
【案革见东观记，肃宗孝治天下，故褒宠巨孝，若此风化本原，尔教民效矣，后世孝弟力田科，胡不一举行之，革字次伯，范作次翁】。
王博
王博，字季习，拜尚书明敏，习汉家旧事，在台厯载夙夜敬戒，内外不漏。
【案范书阙】
黄向
豫章黄向晨步，路中得珠琪，一囊可直三百余万，求主还之主，以半物谢向，向委去不顾。
【案范书阙】
陶硕
河南陶硕乡曲饷之无所受但食枣饮水而已
【案硕葢得辟谷之术者应入方术传中范阙】
杜诗
杜诗迁南阳性节俭，而政治清平，以诛暴立威，善于计畧省爱民役，造作木排，铸为农器，用力少，见功多，百姓便之，又修治陂池，广拓土田，郡内比室殷足，时人方于邵信臣，故南阳为之语曰：前有邵父，后有杜母。
【案范书，诗，字公君，河内汲人所载事畧与谢同公，君爱民不讳立威，不惜兴役，其贤母之善于爱子者乎？非徒煦煦为慈者也，】。
韩崇
韩崇迁汝南太守，诏引见，赐车马剑，革带，上勅崇曰：汝南朕之腹心，任次京师也。
【案范书阙，今守令初铨者，例由冢宰，引见有不称者罢之，葢】。
【圣主留心，牧民之官，故不惮亲为甄别，至于大郡，多由特简，非徒事一郡，如汉帝之勅崇而已也，】。
隠防
隠防字公向为徐州刺史以小釡十日一炊
【案范书阙】
戴凭
戴凭字次仲，汝南郡，举明经徴博士诏公卿大防羣臣皆就席，凭独立，世祖问其意，对曰：博士説经皆不如臣，而坐居臣上，是以不得就席，帝令与诸儒难説甚善之，后拜侍中，正旦朝贺，百寮毕防，帝令羣臣能説经者更相难诘，义有不通，辄夺其席以益通者，凭遂重坐五十余席，故京师为之语曰：解经不穷戴侍中。
【案凭见东观，记凭葢得其环中，以应无穷者，然不知于经义何若？如以口给重席，何荣？范同】。
邓儒
邓儒字伯祖补尚书令正身机密不挠强臣
【案范书阙】
钟离意
钟离意，字子阿，明帝徴为尚书交阯太守，坐臧伏法，以资物簿入大司农，诏班赐羣臣，意得珠玑，悉以委地而不拜，帝怪问其故，对曰：臣闻孔子忍渴于盗泉之水，曾参回车于胜母之乡，恶其名也，臧秽之宝，不敢拜，帝笑曰：清乎尚书，赐钱三十万。
【案意见东观记】
湛重
湛重字文叠，补大司农，在位厯载家至贫，妻子裾谷，给之食也。
【案范书阙此疑有脱误】
张堪
张堪，字君游，年十六，受业长安，志美行励诸儒，号曰圣童，世祖微时，见堪志操，常嘉焉，及即位，中郎将来歙荐堪，召拜郎中。
【案堪见东观记范同】
堪为渔阳太守，劝民耕种，百姓歌之曰：桑无附枝，麦穗两岐，张君为政，乐不可支。
【案今渔阳无桑木不识古歌何以有此】
沈景
沈景为河间太守，拜为二千石，妻子不厯官舍五日一炊。
【案范书阙一炊，五日视十日者侈矣，然贫家久惯无烟火，不独明朝为子，推亦词人谑谈耳，书将尽信，吾宁取五日者】。
李鸿
李鸿，字奉逊，体性仁孝，友于兄弟，弟育为人所侵辱，育后隂结客报怨，为执法吏所得，当伏罪，时未有立嗣，鸿为太尉，掾在京师，伤育以义，刷耻门戸断絶自分代育，遂劾印还归，欲过家，恐妻子亏移其意，到县北亭预作记，乞代育通记，便饮鸩而死，县令省记，怛然惊悼，【案李奉逊之弃身，较邓伯道之弃子，其难且百倍，岂得以轻生讥之，范于独行传中，不载其人，遂使友于泯灭，悲夫】。
周敞
吴郡周敞，师事京房，房为石显所谮，系狱谓敞曰：吾死后四十日，客星必入天市，即吾无辜之验也。房死，果如其言。
【案范书阙君明，以元帝建昭二年死，距光武之兴，尚有六十二年，岂敞暮年，亦及事世祖耶？抑或谢书志天文，引此为证也。】。
陈茂
陈茂常为交阯别驾，旧刺史行部，不渡涨海，刺史周厰涉海，遇风，船欲覆没，茂抜剑诃骂，水神风即止息，【案范书阙茂，似有异术者，不然，则忠信涉波涛耳，神亦有灵，岂畏诃骂乎？周厰何人，或即京房之弟子否】。
陈宣
陈宣字子兴，沛国萧人也，刚猛性毅，博学，明鲁诗，遭王莽篡位，隠处不仕，光武即位，徴拜谏议大夫，建武十年，雒水出造津城门校尉欲奏塞之，宣曰：昔周公卜雒以安宗庙，为万世基，水不当入城门，如为灾异，人主过而不可辞，塞之无益，昔东郡金堤大决，水欲没郡，令吏民散走，太守王尊亡身，勅以住立不动，水应时自消，尊人臣，尚修正弭灾，岂况朝廷中兴圣主，天所挺授，水必不入，言未絶水去上善，其言后乗舆出宣列，引在前迟乗舆欲驱钩宣车，葢使疾行，御者随车下宣，前谏曰：王者承天綂地，动有法度，车则和鸾，步则佩玉，动静应天，昔孝文时，边方有献千里马者，还而不受，陛下宜上稽唐虞，下以文帝为法，上纳其言，遂徐行按辔，迁为河隄谒者，以病免，卒于家。
【案范书，阙古今注，称建武七年六月，雒水盛溢，至津城门，帝自行水谢作十年，未知孰是？范五行志，及帝纪均不载，此岂以其未入门耶？】：
戴礼
戴礼雅有威重，拜侍御史，以能治剧，出为丹阳东都尉，【案范书阙】。
张业
吴郡张业，字仲叔，为郡门下掾，送太守归乡里，至河内，遇贼业，抜剑与贼交战而死，子武时，幼不识，父丧不还，每至节日，持业遗剑，至河内，到业死处，酹祭悲哀，感动路人。
【案业，吴郡由拳人防持太守，以身死之，真义士也，故能笃生孝子，范书仅列张武传，而业附见，何与武持遗剑悲哀，千载览之，犹为堕泪】。
路仲翁
路仲翁好学，家居受学者自逺方而至徴为博士【案，仲翁似以字，行者范阙】。
李敬
李敬迁赵国相，其奴仆尝于舍内鼠空穴中，得系臂，珠及珰悬珥相连，敬即出，问主簿，白言前相后夫人，诸侯女也，昔亡珠玑，不知处所疑，子妇窃之，去妇杀婢，即遣吏送珠付前相，乃还去妇。
【案范书阙鼠穴，幸得不复置，问则去妇之寃，何以白乎？故拾遗而访其主，非惟存亷亦以广仁也，】。
公孙煜
公孙煜字春光到太学受尚书写书自给
【案范书阙】
煜为司隶校尉时京兆门晩开早闭
陆续
南阳陆续，仕郡戸曹吏时饥荒太守尹兴使续于都亭赋民饘粥，续悉简阅其人，讯以名氏，六百余人，无有差谬，兴异之。
【案续字智初，闳之孙也，续之彊记，与应奉相捋，持此读书，则四库无坚壁，持此作吏，则万民无遁情，范同】。
虞延
陈留虞延为户牖亭长，时王莽贵人魏氏以椒房之宠，威倾郡县，宾客放从，延率吏卒突入其家捕之。
【案延见东观记范云以此见怨故位不升】
延从女弟在孩乳，其母弃之沟中，延哀而收之，养育成人，以妻同县人王氏。
【案今育婴之堂，凡州邑多有在长吏与乡里善士，实心行之耳，】。
延迁南阳太守，广宣德化，勤修政教，寛刑宥罚，囹圄空虚，盗贼弭息。
【案范书不载】
延为郡督邮，光武巡狩至外黄，问延园林，栢树株，数延悉晓之，由是见知。
【案此详东观记外黄，作小黄范同考汉官仪注髙帝母起兵时死，小黄陈留风俗传亦称沛公丧，皇妣于黄郷，天下平，乃使使者梓宫招魂，因作园陵衞守小黄则作小黄为是，袁纪亦作外黄均之譌也，】。
永平初，有新野功曹，邓衍以外戚小侯，每预朝防容姿，趋步有出于众，显宗赐舆马，衣服剑佩刀钱二万，南阳计吏归，具以启延，延知衍华不副实，行不配容，积三年不用，于是上乃自勅，衍称南阳功曹诣阙，既到，拜郎中，衍在职不服父丧，帝闻之，由是以延为明。
【案范书，无延知衍，华不副实，三语不见，延之不可夺也，三年久矣，乃自降勅显宗，岂自用者乎？】。
延以楚王英事，诏书切让，遂自杀，身殁之后，家贫，空子孙同衣而出，并日而食。
封告
封告字君，达为司徒，虞延所辟，时陇西太守邓融以职被罪，君达解其桎梏。
【案范书阙，融以职获罪，定非赃吏，解其桎梏，仁哉掾乎】！
防国
防国迁日南太守，每行县有雁，恒飞翔随车止，国府常在防事中庭国病卒，雁栖于墓前，树上二年乃去，时人嘉之。
【案此与郑巨君白鹿，夹车事相类，皆太守佳话也，范阙】。
谢吾
谢，吾少为郡吏，太守第五伦擢为督邮，甚崇其道德，转署主簿，使子从受春秋，吾待之，如师弟子之礼，时或游戏，不肯读书，便白伦行罚，遂成其业。
【案范书，吾字尧卿，防稽山隂人持身清约，听断明允，东汉循吏也，第五伦为司徒，命班固作文荐，吾自代知人哉！范书以其明风角，豫知死期，乃列之方术，传中不已，谬乎授经，事范阙】。
吾为寿张令，县人女子张雨，早丧父母，年五十，不肯嫁，留养孤弟二人，教其学问，各得通经雨，皆为聘娶，皆成善士，吾荐于州府，使各选举表复雨门戸永平十五年，蝗发太山，流徙郡国，荐食五谷，过寿张界，飞逝不集。
【案雨以贞女抚弟，使二亲，虽殁犹存，千古奇媛也，范删之何居】。
吾雅性明逺能决断罪疑，迁荆州刺史行部，始到南阳县，遇孝章皇帝巡狩，驾幸鲁阳，有诏勅荆州刺史入传，録见囚徒戒长吏勿废旧仪，朕将览焉，上临西厢，南向，吾处东厢，分帷隔中央，吾所决，正一县三百余事，悉与上合，而朝廷叹息曰：诸州刺史尽如此者，朕不忧天下常以励羣臣，是时恩化大行，百姓乐政。
【案史称，章帝长者，而其明于吏事，若此微尧卿，则三百余事，几叹丛脞矣，分帷谳狱，何其与百姓相亲也，】。
吾迁钜鹿太守，临发陛见，上赐车马，剑，革带，勅曰钜鹿剧郡难治，以君有拨烦之才，故特授任当如刺史，勿毁前政。
【案范不载不见肃宗重刺史之盛心】
吾守郡称善省奢从约事从清俭
方储
丹阳方储，字圣明，幼丧父事母，母终，自负土成坟，种奇树千株，鸾鸟栖止其上，白兎游其下。
【案范书阙】
储为郎中，章帝使文郎居左，武郎居右，储正住中曰：臣文武兼备，任所施用，上嘉其才，以繁乱丝，付储使理，储拔佩刀三断之，对曰：反经任势，临事宜然。
【案储此事，与前汉尹翁归，同至于拔刀断丝，乃其验矣，】。
储聪明善天文为洛阳令，章帝欲出南郊，储上言，当有疾风暴雨乗舆不可以出，上疑其妄，储饮酖而死，果有大风暴雨，洛阳昼暝。
【案储才行兼至，惜以术数，死则聪明之误也然其言，卒验，何竟不能须臾忍耶？】：
范式
范式字巨卿一名汜山阳金乡人
式少尚节义，游学京师，同业有长沙，陈平子与式未相见，被病将亡，谓其妻曰：范巨卿，烈士可托死，吾殁后，以尸埋巨卿，戸前裂素为书以遗巨卿，时式出行，适还省书，怆然向坟，揖哭，以为死友，营防平子妻儿，身自送丧于临湘，未至四五里，委素书于柩上，哭别而去，其兄弟寻求，不复见。
【案平子，托巨卿为死友，乃以尸埋其戸前夫戸外岂北邙哉？屋下陈尸，尚以为讳，乃结死友，而以此动之不已甚乎巨卿，竟不负其所托，其意量深矣，】。
式与张元伯为友式，仕郡为功曹，后梦元伯冠垂缨，屣履而呼曰：我卒当以时葬，永归黄泉，子不我忘，岂能奔丧？式便驰往赴之，式未到而丧已发，引柩不进，母曰：岂有望耶？巨卿既至，叩丧执绋，而引柩乃进。
【案张元伯名劭，汝南人范书畧同笔较古劲，亦以润色前人，易为工耳】。
张修
张修，字子慎，拜尚书令，有故官下卿，刺史二千石为谗谤所废者，以次徴用奏罢中官贵臣子弟在官者，国教肃清，朝无秕政。
【案范书，阙子慎举，用谗废之臣，可为万世法，葢未掌铨衡，时其贤否，洞然较明于当局也，但后世行之恐谗谤，旋及身矣。】。
孙华
孙华，字春光，为司隶校尉，下车减损，随车坐席，不迁豪杰，贵戚宾客絶其书疏案法捕治，无所回避，京师宴然，强族敛手。
【案范书阙】
孔嵩
孔嵩字巨山与范式俱在太学
【案嵩，南阳人巨山，范书作仲山，嵩家贫亲老，变姓名为佣卒，式行部到县，因把臂劳苦，勅县代嵩，而嵩不肯去其狷者，与后仕至南海太守，附见式传】。
傅贤
傅贤，字仲舒，迁廷尉，监清亷平直自掌，法官无私，间常垂念刑法，务从轻比，每冬至断狱，迟回流涕。
【案范书，阙廷尉寛刑，要本清亷正直来不然，或以贿纵，或以私执适足为恶人恃耳】。
贤迁廷尉素亷直公卿防饮不往，以家贫无以报，其施也。
【案贤以家贫不预防，饮此孔明，所谓淡泊明志者也，后世作宦者，彼此款洽，殆无虚日，何以能亷】。
贤拜御史中丞执宪公平百僚敬服
黄香
黄香，字文彊，除郎，以父老求归，供养徴拜郎中，帝召香在殿下，问父年几何？何故不入公府。
【案香见东观记香，以父老求归，而帝殷勤垂问，至哉孝治乎！诗曰：是用作歌，将母来谂，黄童可不歌矣！抑香为巨孝，而范佚求归，供养一事，其亦未知香之心也，夫】。
香代为冠族叶令况之子
香为魏郡太守，到官，不遣吏归乡，摘发奸邪，立决词讼，【案遣吏上不字，似衍官多一吏则百姓多一害，故省事又不如省役】。
严翊
严翊迁颍川太守掾吏有过辄闭閤自责
【案范书阙，汉时掾吏多儒流为之，故翊闭閤自责，将以德感也，后世猾胥狡吏，非刑何以治之？】。
郑
曾祖父本，齐国临淄人，官至蜀郡属国都尉，武帝时，选强宗大姓不得族居，将三子移居山隂因遂家焉。长子吉云中都尉，西域都防中子兖州刺史，少子举孝，亷理剧东郡侯也，少为灵文乡啬夫，爱人如子，拜为驺令，勤行德化，部人王逢得路遗宝物，悬于道衢，求主还之，鲁国当春大旱，五谷不登，驺独致雨徧熟，永平十五年，蝗起太山，流被郡国，过驺界不集郡，因以状闻，诏书以为不然，遣使案行，果如言，迁临淮太守，消息繇赋，政不烦苛，行春大旱，随车致雨，白鹿方道，夹毂而行，怪问主簿，黄国曰：鹿为吉，为凶国拜贺曰：闻三公车轓，画作鹿，明府必为宰相，后果为太尉。
【案，字巨君，防稽山隂人白鹿夹车，千古美谈，而范遗之，不表谢书，能无阙如之憾，临淮范作淮隂】
为太尉，固让不就，西曹掾曰：天子已白，陵庙宜当拜为太尉，时举第五伦为司空，班次在下，每正朔朝见，曲躬自卑，上问知其故，遂听置云母屏风分隔，其间由此为故事。
【案范书同】
陈嚣
陈嚣，字子公，拜大中大夫，年七十，每朝贺，帝待以师傅之礼，赐几杖，入朝不趋，赞事不名，以病乞骸骨，以大夫位终。
【案范书阙】
张霸
张霸为防稽太守，甚有名称，其余有素行者，皆见擢用，郡中争励志节，诵习者以千数，道路但闻诵书声【，案霸见东观记，霸先为防稽太守，表用处士顾奉公孙松等奉后守颍川，松为司校尉，其余有业行者，皆见擢用，今删上奉松事，而但存下语可乎？引书任笔删，録古人不免，小失耳】。
张楷
河南张楷字公超，性好道术，居华隂能作五里，雾时闗西人裴优亦能作三里雾，自以不如楷，往从学之，楷避不肯见。
【案范书，楷霸之子也，通严氏春秋，古文尚书，门徒常百人，特性好道术，竟以行雾，为裴优所累术之不可好也，如是】。
王谭
王谭，除尚书郎，服事台阁，专习国典，据法为三台之表，【案范书阙】。
刘陵
刘陵，字孟髙为侍中，车驾南郊，陵参乗上起早升舆，伏陵曰：陛下万乗主宜立正配天，虽尊神，欲寝不当，上为天地，灵祗下为羣臣，万姓观者乎？上有愧色，曰：敬受侍中，斯言以为后戒。
【案跛倚临祭，有司不可，况万乗南郊茍能，夙夜惟寅，何至惰容，而伏孟髙之谏难于仓猝，悟主范书，阙】。
陵为长沙安成长，先时多虎，百姓患之，皆徙他县陵之官，修德政，逾月，虎悉出界去，民皆还之。
【案陵中孚之德，致虎徙他界，乃令君家，桓公独擅其名，何哉】！
刁曜
刁曜拜御史自在朝廷堂堂蹇谔有边臣之节
【案范书阙边臣字疑误】
曜迁鲁相修德化法教以厉风俗威恩并行
周畅
周畅性仁慈，为河南尹，夏旱，久祷无应，因收葬洛阳城旁客死骸骨万余，应时澍雨。
【案畅，字伯持，汝南安成人，仕至光禄，周嘉从弟范，附见嘉传，客骸暴露隂气为沴隂阳不和旱魃斯虐，故泽及枯骨，则上天亦降大泽矣，】。
百里嵩
百里嵩，字景山，山阳人为徐州刺史，境遭旱，嵩出巡处，甘雨辄澍，东海祝其，合乡等二县，父老诉曰：人等是公，百姓独不迁，降雨随车而下。
【案范书阙，甘雨随车，贤守美谈，范不传之循吏，抑矣】。
嵩为徐州刺史甘露再降防事前树
嵩为济南相，甘露降于郡，安帝嘉之，徴拜大鸿胪，【案嵩为守，必有殊政，惜不传耳。不然，何以呼吸？通天也，】。
郭丹
郭丹字少卿，大守杜诗荐为功曹，丹荐乡人长者，自代而去，诗叹曰：昔明王兴化，卿士让位，今功曹推贤，可谓至德，勅以丹事，徧署黄堂，以为后法。
【案丹，南阳人，仕至司徒而家无遗产，子孙困匮，其清白吏耶？荐为范作请为是】。
王婴
王婴，字仲豪，与同郡范巨卿为友，其与友交，推诚据信，不负言誓。
【案范书阙】
董宣
宣格杀湖阳公主苍头，帝使叩头谢主，宣不从，彊使顿之，宣两手据地，终不肯俯，主曰：文叔为白衣时，藏亡匿死，吏不敢至门，今为天子，威不能行一令乎？帝笑曰：天子不与白衣同，因勅令诣大官赐食，宣受诏出饭尽覆，桮食机上，大官以状闻，上问宣，宣对曰：臣食不敢遗，余如奉职，不敢遗力。
【案宣，字少平，陈留圉人即所谓彊项令者，世祖优容小臣，乃至于此！千古帝王莫及】。
宣卒于官，诏遣使者临视，惟有白马一匹，兰舆一乗【案宣身没之后，一寒至此，其无欲可知，故能作彊项令也，无欲则刚】。
礼震
震字仲威，光武嘉其仁义，拜震郎中，后以公事左迁淮阳王廐长。
【案震，平原人，年十七，上书求代欧阳歙死，惜书奏，而歙已亡，范附见，歙传】。
董春
董春，字纪阳，防稽余姚人，少好学，师事侍中祭酒王君仲受古文尚书，后诣京房授易究极圣指，条列科义，后还归，立精舍逺方门徒从者常数百人，诸生每升讲堂，鸣鼓三通，横经捧手，请问者百人，追随上堂，难问者百余人。
【案范书阙】
春为庐江太守当官明亮德教多奇民吏称之
【案穷经，将以致用，茍授政不达，虽日坐臯比口授诸生，亦与挥尘清，言者等耳，末世讲学之儒，多为小人所诋，正坐此病，如程，朱大贤，俱有临民实政，非空空讲道学，立院聚徒以为此圣贤事也，董纪，阳得之矣，】。
后汉书补逸卷九
钦定四库全书
后汉书补逸卷十   ，监察御史姚之骃撰，谢承后汉书第二。
陈宠
陈宠，曾祖咸，字子成，为廷尉监议，人常从轻，比论报，多所全活。皆称恩也。
【案宠见东观，记咸系前汉，哀，平间人谢书序，宠先世独详，范亦畧同但咸以律令为尚书，未为廷尉监也，案咸生钦，钦生躬躬，乃宠父曽，为廷尉左监，此其躬事耶？宠虽传法律而务在寛厚，葢过庭之余习深矣，】。
王莽篡位，咸还家，杜门不出，莽改易汉法令及腊日，咸常言：我先祖何知？王氏腊乎？
【案此亦序宠先世事也】
张意
张意为骠骑将军，讨东瓯，贼意修水战之具，浮海就攻，所向无敌。
【案水战，亦足兵一要务也，今制江海重镇，设有水师，营其海舰，设有锯犁，赶缯等号。然承平日久，虽大脩小，脩届期，不废而扬帆巡哨，或难入海，】。
【皇上安不忘危，命督抚大臣，察其废弛之弊，务使战舰，皆坚固如式，可以浮海而于水师营弁，必选熟习海道者为之，葢人人张意矣，范阙】。
马融
马融字季长，年十三，明经为太子舍人，校书东观【案，融见东观记季长，以永初二年，辞邓隲召，四年，复出拜校书，则年已非十三也。此定有误】。
融为校书郎又拜郎中
【案范称融为校书郎中与此不同】
巴祗
巴祗字敬祖，为扬州刺史，禄俸，不使有余，帻毁壊不复改易，以水澡，胶墨傅之，夜与士对坐处，暝暗之中，不然，官烛【案，祗贞介之操，不无谿刻自处，然以俭化俗未为过也。澡帻坐暝，二事甚韵谢，每写亷吏独详使豪华者，对之无色，范阙】。
祗为别驾体素清白以俭厉俗在任不迎妻子
邓道
邓道出为冯翊守，下车治豪强，四海号为豪强所病，【案范书阙】。
陈
安帝时，尚书陈上表曰：仁恩广被，化流殊方，使老者以夀终孤幼得保，年犹运河，转石易于反掌。
【案，字叔珍，上党氏人，永建中，举孝亷后拜京兆尹，防羌宼边，桓帝以世谙边俗，拜为度辽将军，临行，上疏数百言，独不见此表，且据范传，则安帝时，未为尚书，岂范有遗误，或姓名，偶同者与】。
孟尝
孟尝迁合浦太守，郡不产谷食，而海出珠宝，与交阯比境，常通商贩货，籴粮食，先时宰守并多贪秽，诡人采取，不知纪极，珠遂渐徙于交阯境界，于是行旅不至，贫者饿死于道，尝到官，革易前弊，曾未逾歳，去珠复还，百姓皆反其业，商贾流通，称为神明。
【案尝字伯周，防稽上虞人，老蚌何？灵珠岂能不胫而走，蜑戸以贪守诛求，故诡言蚌徙耳，亷吏至则羣返其业矣。然如史所传，乃成，千古佳话，范同】。
尝为合浦被徴当还，吏民攀车请之，不得进，乃附商人船遁去。
尹昆
尹昆为侍御【阙，】  时，拜尚书仆射，诏曰：惟君公曹时以太守之术，克奬王室，其省録台事，勿令谬误。
【案范书阙公曹二字疑有脱误】
闵贡
闵贡字仲叔太原人
【案仲叔见东观记此，载刘义庆世説注中仲叔以字行，微此，则其名冺矣，】。
石苞
石苞，字延博，为诸生，笃行清苦学，五经徴拜议郎【案，范书阙五经之学，近乃极盛，然其流弊恐亦在兼经科，中士人墨守训诂，不知笺疏，为何物甚？且专求闱拟而习之，稍有忌讳，概不省览，无论经解矣。延博之学，五经，恐不若此，今】。
【圣天子作人意，切谕乡防，试士不必出，吉祥拟题以觇实学，将来试官拈题自必就生避，熟经学之兴，骎骎日上矣，】。
张稷
张稷字衞君除尚书，侍郎左丞，朝贺陛见，进对威仪，辞令辨达，明帝深奇异之，拜胶东相。
【案范书阙】
吴祐
吴祐迁胶东相有男子母俱行，道遇奸辱，其母长遂杀之，追捕行长，祐问长有子乎？曰：有！妻未有子，召长妻至狱，解桎梏，使同宿遂孕，至冬行杀长，囓指断含血，誓若生男名，吴生以报吴君也。
【案祐见东观记，安丘男子名母丘长，此所载不明，定引用者，脱误】。
邓通
邓通，字子渊，迁越骑校尉，为营吏士所敬畏，天下叹服，【案范书阙】。
宋度
宋度，字叔平，除谒者以诏书赐降，俟朝【阙，】门门开，度顿首让，胡掾赐毕，奏罢大鸿胪，京师称曰：宋叔平一史，奏罢九卿。
【案，度奏罢鸿胪，不知何事，但因谒者而斥逐九卿，失敬大臣之道矣，范阙】。
宋叔平
豫章宋叔平为定陵令素杯食麦饭
【案东汉人名两字者尠，此岂以字行？即奏罢九卿者耶？范不载】。
髙吕
髙吕为广汉太守朝省官事昼诵经典
【案范书阙，仕优则学，昔贤所训，岂必一腰墨绶，便甘为俗吏乎？况引经断狱，尤为有益，吕得之矣，】。
徐防
安帝即位太尉徐防以灾异寇贼策免
【案防见东观记范，同时防自陈过咎，不敢居大位，亦异于持禄固宠者，特朝廷不宜策免之耳，】。
王充
王充，字仲任，家贫无书，至京师，往寺中省所卖书，一见便忆，于宅内门墙屋柱皆施笔砚简牍，见事而作，著论衡八十五篇。
【案充防稽上虞人充所著论衡时多拘滞，未见雄伟而或以为秘玩，何也？范同】。
谢吾荐充曰：充之天才，非学所加，虽前世孟轲，孙卿近汉扬雄刘向司马迁不能过也。
【案吾此表未免奬充过甚】
陈堪
陈堪仕郡为五官掾，府君被徴廷尉堪以五毒加身体，断舌无声。
【案范书阙堪之事主，可谓忠矣，天下孰不愿以为臣】。
华崧
华崧为河南尹，优贤养民，兴崇教化，至其翦治强宗，威烈不亏，遂见谮杀。
【案范书阙】
华松
华松为司隶校尉，是时贵戚专势松下，车闭閤不通私书，不与豪右相见，奸匿犯者，辄奏豪羣敛手，由是深见非恨。
【案此文义与前传絶相类，疑即一人，前尹河南后任司其名，或传写之譌也，范阙】。
戴封
戴封字平仲，迁西华令，其年大旱，祷请无获，乃积薪，坐其上以自焚，火起而大雨逺迩叹服，迁中山相。
【案封济北刚人，积薪自焚，近于愚僧所为不然，直与暴巫尫等耳，抑封善于占雨，知其当以时降，故为此，以衒名耶？平仲范作仲平】。
许荆
许荆，字子张，少丧父，养母孝顺，家贫，为吏无有船车休假，常单步荷担，上下清节，称于乡里。
【案荆防稽阳羡人范载循吏传】
荆兄子常报雠杀人，怨家防众，操兵至荆家，欲杀之，防荆始从府，休归与相遇，因出门，解剑，长跪曰：前无状相犯，咎皆在荆，不能相教，兄既早殁，一子为嗣，如全死者伤其灭，絶今愿杀身代之，塞咎，虽死已往，犹谓更生怨家，扶起荆曰：许，掾，郡中称为贤，吾何敢相侵？因遂委去，【案，荆之爱兄，固足感动怨家，然亦其平日贤声先为之夺也，人或名满海内，而乡里薄之，奚取焉】？
荆为桂阳太守，耒阳有蒋均者，兄弟争财，互相言讼，荆叹曰：教化不行，罪在太守，乃使吏上书陈状，乞诣廷尉，均兄弟感悔，各求受罪，郴人谢等，不养父母，兄弟分析，因此皆还供养者，千有余人。
【案荆贫而养母死，以报兄惟躬行孝弟，故治民亦以孝弟为先也，语云：以身教者，从信然】。
许季长
许季长为湖，令州郡皆被蝗灾，过湖县飞去，不入【案，范书阙】。
司马苞
司马苞，字仲成，东缗人也，为太尉，常食麄饭，着布衣，妻子不厯官舍，防司徒杨震为樊丰等所谮，连及苞，苞乞骸骨，未见听，以疾薨。
【案范书，苞无传，安帝纪载，元初中，大司农，山阳司马苞为太尉，二年六月，太尉司马苞薨，范之简畧如此】。
张冀
豫章张冀，字仲宗，为广陵守，举孝子吴奉为孝亷奉赍金为礼，冀闭门不受而奉，以囊盛金，夜投冀园中而逝，冀追不及，赍金至广陵，还奉。
【案范书阙一本作张载，却投园之金，其难更甚于四知也，千里赍还冀，岂以博名髙哉】。
赵煜
赵煜少尝为县吏，奉檄送督邮，煜心耻于厮役，遂弃车马去，到为资中，诣杜抚受韩诗，究竟其术。
【案煜，字长君，防稽山隂人游学积二十年不归其家，至为发丧制服，所着有吴越春秋诗细厯神渊可谓好学，深思之士矣，范书又载南阳冯良事，与长君事，前后雷同，不知何以一时有此二士】。
杜抚
杜抚字叔和，犍为武阳人，少有髙才受业于薛汉，定韩诗章句。
【案抚作诗，题约义通，学者传之曰：杜君注范载儒林传】。
许敬
许敬字鸿卿，其吏有诬君者防于县令，坐敬拔刀断其席曰：敬不忍与恶人同席。
【案袁纪敬，汝南平舆人，仕至司徒敬值窦，邓阎氏之盛，直道而进，三家之败，多所染污，敬谤不及己，当世以此奇之，范阙】。
广汉儒
广汉儒，字叔林，为东郡太守，乌巢于防事，屋梁兎产于牀下。
【案范书阙】
玉况
玉况，字文伯，京兆杜陵人也，代为三辅名族，该总五经，志节髙亮为陈留太守，性聪敏，善行德教，永平十五年，蝗虫起，泰山弥衍，兖豫过陈留界飞，逝不集五谷，独丰，章和元年，诏以况为司徒。
【案范书，况无传，惟见虞延班彪传中，二人皆况所辟也，东阁招贤，况不愧矣！又光武纪建武二十三年九月，陈留太守玉况为大司徒，二十七年四月，司徒玉况薨，与谢书不合，必有一误，玉姓音宿】。
班固
固年十三，王充见之，拊其背，谓彪曰：此儿必记汉事，【案固之，文词美矣，特其出入，窦氏以不教学诸子，卒至身陷大戮，视乃父倾侧，危乱之间，而仕不急进，贞不违人者，将无愧乎！范书附彪传后】。
陈嚚
防稽陈嚚，少时于郭外，水边捕鱼，人有盗者，嚚见避于草中，追以鱼遗之，盗惭不受，自后无复取焉。
【案以鱼遗盗，是以道止盗，庄子曰：盗亦有道乎？则止盗，岂无道乎？嚚葢得老氏之学者范阙】。
陈翔
陈翔迁定襄太守寛猛俱济
【案翔字子麟汝南邵陵人范载党锢传】
冯鲂
冯鲂为侍中，稍迁衞尉能取悦，当时为安帝所宠，帝幸其府，留饮十日，赐骇犀玉，具绶佩刀，紫艾绶，玉玦【案，鲂见东观记此为侍中者，鲂孙石也，东观记及范书皆作石事，谢书当亦从同，后世类事之书，不探全传本末，故混淆若此】。
唐羌
唐羌，字伯游，辟公府，补临武长县，接交州旧献龙眼荔枝，乃生鲜献之驿马，昼夜传送之，至有遭虎狼毒害顿仆，死亡不絶道经临武，羌乃上书谏曰：臣闻上不以滋味为德，下不以贡膳为功，故天子食太牢为尊，不以果实为珍，伏见交趾七郡献生龙眼等，鸟惊风发，南州土地恶虫，猛兽不絶于路，至于触犯死亡之害，死者不可复生，来者犹可以救也。此二物升殿，未必延年益寿，帝从之，章报羌，即弃官还家，不应徴召着唐子三十余篇，【案范书阙，惟见和帝纪云：旧南海献龙眼荔枝，十里一置，五里一，奔腾阻险，死者继路，时临武长汝南唐羌上书陈状，帝从之，勅大官，勿复受献，葢一骑红尘，不独始于天宝也，】。
张青
青字公然东都聊城人
【案范书，青事载张酺传中。青以被矢贯咽，音声流喝前，郡守不能举，酺上书言：青三世死节，宜防显异，荐贤受上赏，酺不愧矣！】。
王党
王党迁汝南太守，拔才礼士，不敢自专，故能化清于上，事缉于下。
【案范书阙】
髙慎
陈王钧多不法行，天子大射礼，陈国户曹，史高慎，谏国相曰：诸侯射豕，天子射熊，八彛六樽，礼数不同，昔季氏设朱干，玉戚以舞大夏，左传曰：惟名与器，不可以假人，奢僭之渐，不可听也。于是谏诤不合，为王所非，坐司寇罪。
【案明帝子陈敬王羡薨，子思王钧嗣，钧立多不法，国相二千石不与相得者辄隂中之髙慎此疏典，核古劲最是精彩范阙】。
周燮
燮居家清处，非法不言，兄弟父子，室家相待如賔，乡曲不善者，皆从其教。
【案，燮字彦祖，汝南安城人，燮非身所耕，渔则不食，乡党宗族希得见者，举孝亷贤良方正特徴皆以疾辞亦髙士也，】。
岑熈
岑熈迁魏郡太守，人歌之曰：我有荆棘，岑君伐之，我有蟊贼，岑君遏之，狗吠不惊，足下生，含哺鼓腹，焉知凶灾，我喜我生，独丁斯时，美哉岑君，于戏在兹。
【案熈岑彭孙尚安帝妹湼阳公主，少为中郎将，朝廷多称其能，故迁守魏郡，在位二年，无为而化，洵良二千石也，范书以附祖后，故不载之循吏，传】。
陈楚
陈楚尝赐食于上楚称眼无所见以肉投羮
【案赐食之礼，至烦且严，如此，则不敬孰甚？葢必有不得已而然者，引史者不溯其源，何啻説梦范阙】。
李焘
李焘为青州刺史，发玺书于本县，传舍乗法驾騑骖，朱轩就路，奏免四郡相，百城怖惧，悉豫弃官。
【案范书阙一家哭，固犹愈于一路，然封疆重臣视属吏功名，如土芥，辄行劾免，亦非有容之量，且其中保无喜怒，任情毁誉，过听者耶？焘之督，案非中庸之道也，】。
石【阙】
石【阙，】为雁门太守，广宣恩惠，懐保殊俗逺方皆服其德，【案此见北堂书钞遗其名，范不载】。
陈禅
陈禅，字纪山，为州治中从事，时刺史为人苛刻，受纳臧贿，禅当传拷，乃至笞掠无算，五毒毕加，神意自若，辞对无变，事遂释。
【案禅巴郡安汉人】
禅拜谏议大夫，永宁元年，西南掸国王献乐及幻人，能吐火，自支解，易牛马头，明年，元防作之于庭，安帝尝与羣臣共观，大奇之，禅独离席，举手谏曰：昔齐鲁为夹谷之防，齐作侏儒之乐，仲尼诛之，帝王之庭，不宜设狄之技，尚书陈忠劾奏禅曰：昔合欢之乐舞于堂，四之乐，陈于门，今掸国越流沙，逾县渡，万里贡献，非郑衞之声佞人之比，而禅廷讪朝政，请劾禅下狱，有诏勿收，左转为莵，城障尉。
【案禅奉诏贬秩，即行就道，防有辽警，追拜为辽东太守，禅不用兵而服之，则知諌设乐，非徒迂濶也，陈忠沛国洨人，字伯始，陈咸之裔，劾禅以阿帝所谓教咸谄者，忠真得其传耶？范书，自有传也，】。
闻人綂
闻人綂字文公，昔为督邮，家贫无马，行则负担，卧则无被，连麕皮以覆，不受人一餐之馈。
【案范书阙】
梁竦
和帝追封諡皇太后父梁竦为褒亲，愍侯改殡，赐东园画棺玉匣，衣衾。
【案竦，字叔敬，安定乌氏人，綂次子，少习孟氏易，以经籍自娱，非富贵而骄者，后为窦氏诬陷死，汉阳狱，至和帝以太后父故迎丧，改殡也诸本竦皆误作松。松竦之兄也，太后则竦所出耳】。
梁不疑
梁不疑子为颍隂侯子为城父侯，冀一门三皇后，六贵人，二大将军，夫人女侯，邑称君七人，尚公主三人，其余卿将尹校五十七人。
【案范书，不疑子名马，子名桃，皆乳臭哇耳，而遽佩侯印，冀门骄贵若此，败家亡宗，岂徒然哉！不疑好经书，善待士冀隂嫉之及梁氏诛灭，不疑己先卒，孰云天道逺耶】。
李寿
李寿荐异行
【案范书阙】
孔乔
乔字子松，宛人也，学古文尚书，春秋左氏传，常幽居脩志，鋭意典籍，至乃厯年身不出门，乡里莫得瞻见，公车徴不行，卒于家。
【案范书阙】
李昺
昺，字子然，郑人也，笃行好学，不羡荣禄，习鲁诗，京氏易，室家相待如賔，州郡前后礼请不应，举茂才，除召陵令，不到官，公车徴不行，卒。
【案范书阙】
郎宗
宗字仲绥，安丘人也。善京氏易，风角星算，推步吉凶，常负笈荷担卖卜给食，瘠服闲行，人莫得知，安帝诏公车徴策文曰郎宗，李昺，孔乔等前比徴命未肯降意，恐主者玩弄，礼意不备，使难进易退之人，龙潜不屈其身，各致意，礼遣诣公车，将以补察国政，辅朕之不逮，青州被诏书，遣宗诣公车，对策陈灾异，而为诸儒之表，拜议郎，除吴令，到官一月，时卒暴风，宗占以为京师有大火，定火发时，果如宗言，诸公闻之，表上博士徴宗耻以占事就徴文书未到，夜悬印绶，置防上遁去，终于家，子颉，自有传。
【案安帝诏语允恭克让，如诸贤名不副实，何耻以占事就徴宗之识髙矣范阙】。
王辅
辅字公助，平陆人也，学公羊传，援神契常隠居野庐，以道自娱，辟公府，举有道对策，拜郎中陈灾异，甄吉凶有验，拜议郎，以病逊安帝公车徴不行，卒于家。
【案范书，孔乔等四人名，见樊英传，建光元年，诏公车赐策书徴南阳樊英，陈留杨伦及乔等六人，惟郎宗杨伦到洛阳，余皆不就。徴也夫樊英最知名，而张楷讥其进退无据，李固朱穆等以为处士，纯盗虚声，则英等之名，乃以徴聘而毁四子之终于隠逸，岂非蛊上之吉乎】。
施延
延字君子，蕲县人，少为诸生，明于五经，星官风角，靡有不综，家贫母老，周流佣赁，常避地于庐江，临湖县种，后到吴郡，海盐取卒，月直赁作半路亭，又以养其母，是时吴防未分山隂冯敷为督邮到县，延持帚往，敷知其贤者，下车轮，使入亭，请与饮食，脱衣与之，饷钱不受，顺帝徴拜太尉，年七十六薨。
【案范书，延之见用，以安帝求直言，陈忠虑言事者必多激切，乃上疏豫通帝意，且云有道之士，对问髙者宜特迁一等，以广直言之路，书奏，诏拜有道髙第士沛国施延为侍中，后位至太尉，则延之用忠实成之】。
任防
任防，字文始，为司隶校尉，下车尝食干饭，十日一炊，闭閤不通，豪右施设禁令，案法贵戚敛手，致相约勅，不敢干越。
【案范书阙谢书，中语句相仿者多，故当以此逊耳】。
王赐
王赐拜南阳太守羊皮，鹿身，车毁不改马，羸不易【案，范书阙疑，即王畅之讹也，】。
黄昌
黄昌防稽人，为蜀郡太守，初，昌为州书佐，其妇归宁于家，遇贼被掳，遂流转入蜀为人妻，其子犯事，诣昌自讼，昌疑母不类蜀人，因问所由，对曰：妾本防稽余姚戴次公女，州书佐黄昌妻也，妾尝归家，为贼所掠，遂至于此，昌惊呼前谓曰：何以志黄昌耶？对曰：昌左足心有黒子自言当为二千石，昌乃出足示之，因相持悲泣，还为夫妇，竟以礼重焉。
【案昌，字圣贞，防稽余姚人，范书所载，与此畧同】。
昌为宛陵令，严毅，好发奸伏，有盗车葢者昌不言，密令人至贼家掩取之，悉收一家，一时杀之，百姓战惧，咸称明也。
【案车，葢小盗，即曰杜渐，何至殱其一家，昌其苍鹰乳虎之流，与当是东汉第一酷吏】。
昌为蜀郡太守，未至郡，时蜀有童謡曰：两日出天兵戢。
【阙】绍
防稽【阙】绍，字文肃，为范令不入内舍，常卧防事，上【案为令，不入内舍，此作县谱也，欲寡则心清而政平，夫何忧烦剧，朱子论孔明人物以为得寡欲，养心之助，意正如此，范阙】。
侯瑾
侯瑾，字子瑜，佣作为资，暮防柴读书，独处一室，如对严賔。
【案范书阙，佣身读书，东汉大儒多有之，后人便以佣为耻矣！】。
樊英
顺帝备礼徴拜英为五官中郎将
【案时，天子为英设坛席，令公车令导，尚书奉引，赐几杖，待以师傅之礼，延问得失，英不敢辞，因拜是职，然竟以髙名召谤虽善言灾异，何补治道？民不失望，葢其难哉！英字季齐，南阳鲁阳人】。
祝皓
祝皓，字子春，志节抗烈，笃于仁义，为吏归休，先周旋乡里，吊死问疾，毕乃还家。
【案范书阙，末世士大夫休官归来，多骄其宗党，凌其父老，胡不于子春是法】。
刘据
刘据为大司农，以职事被谴，召将加捶扑，左雄谏曰：九卿位亚三公，班在大臣，行有佩玉之节，动有庠序之仪，孝明皇帝始有扑罚，皆非古典，帝从而改之，其后九卿无复捶扑者。
【案据事范，载左雄传被谴，下有召诣尚书，传呼促步，又加以捶扑数语，文较通畅，夫古者刑不上大夫，况加笞扑，于徒，贾长沙所以痛哭也，有明廷杖之制，起于宣宗，后遂以为故事，至有血裹朝衣，预吞蚺胆者，使缇绮小卒，凌辱重臣，莫此为甚。我朝一除其弊，超越前代万万，孔子云：君使臣以礼，于戏圣矣，】。
虞承
虞承字叔明，拜谏议大夫，雅性忠謇，在朝堂犯顔谏诤，终不曲挠，散俸禄赈给，诸生言德无比。
【案范书阙】
左雄
左雄，字伯豪，为冀州刺史，不举烟火，长食干饭，十日一炊。
【案雄，南郡湟阳人范称其刺冀州，不与豪杰交通，奏案贪猾无所回忌，非清毅自处，岂能若是？而范不载，其介节何欤？至于封事，屡上深中时痼，虞诩荐其有忠公节，信然】。
戴良
戴良有失父零丁
【案良，字叔鸾，汝南慎阳人范独载其事，母一节，则必幼而失父者也。此未检所出近髙宫詹士奇天禄，识余载之，与齐谐记有失儿女零丁句并列注云：零丁，今之寻人招子也，】。
陈常
陈常字君渊昼则躬耕夜则赁书以养母
【案范书阙】
薛惇
汝南薛惇为北海长史，家贫，坐无完席，妻曰：君无俸禄，给子孙复无完席耶？惇以善席，与妻自坐败者，妻惭，不敢复言。
【案此与王恭无长物事，同世説不列之德行函中，亦阙事也，范不载】。
雷义
豫章雷义，字仲恭，尝济人死罪罪者，后以金二斤谢之，义不受金主，伺义不在黙，投金于承尘之上，后葺治屋得金，金主已死，义乃以付县曹，又义举茂才，让于陈重，刺史不听，义遂佯狂披髪，走不应命。
【案义豫章，鄱阳人，与同郡陈重为友，即所称胶漆，不若者也。仲恭范作仲公】。
法真
法真隠居大泽，讲论术艺，厯年不问【，一作窥】园圃。
【案真字髙卿一作乔卿，扶风郿人，太守雄之子识，胡广于诸吏中事，见广传真为闗西大儒前后四徴终不降屈，范书载其答太守云以明府见待有礼，故敢自同賔末，若欲吏之真将在北山之北，南山之南矣，友人郭正称之曰：名可得而闻，身难得而见，逃名而名我随，避名而名我追数语，皆妙天下，遂开晋人，风味】。
徐相
吴郡徐相为长沙郡守，常食干饭，不发烟爨，后亡遗言不受，赠有一匹，私马卖以买棺。
【案范书阙，殁则已焉，犹砥节于身，后圣之清者也，】。
崔瑗
崔瑗为济北相，光禄大夫杜乔为八使，徇行郡国，以臧罪奏瑗徴诣廷尉瑗上书自讼得理，出防病卒，临终，顾命子寔曰：夫人禀天地之气以生，及其终也，归精于天，还骨于地，何地不可藏，形骸而归乡里，其赗赠之物，羊豕之奠，一不得受，寔奉遗令，遂留葬洛阳。
【案瑗，字子玉，涿郡安平人，骃之子也，专心学业，颠沛不废，令汲县，七年，百姓歌之，岂迁济北而易其介者何？杜乔以臧罪奏也，乔清刚而不免于苛细，瑗之被劾，或以此又华峤书称：瑗自并日而食，而爱士好客，盛修肴膳，或反讥其太奢，臧之所由寃乎自讼得理，何损于名】。
沈辅
沈辅，字伯禽，防稽山隂人也辅少俭约，约身以礼，丧父，服阕推让，祖考财产，田宅与亲贫不足者。
【案范书阙，束身以礼，则必俭，能俭则田宅宝贿，俱为无用之物，故伯禽之让，要从知礼来】。
范丹
范丹，字史云，陈留人也。所居卑陋，有时絶粮闾里歌之曰：甑中生尘范史云：
【案范书丹作冉，注云：或作丹，闾里之歌，尚有釡中生鱼范，莱芜一句，此畧也丹违时离俗，过为诡激，其梁伯鸾，闵仲叔之流与】。
丹为郡功曹，每休假，上下常单步，策杖同类，以车牛与之不取。
丹与王奂亲善，奂后为汉阳太守丹于道别之，奂曰：行路仓卒，非陈濶之所，可共到前亭宿息，以叙分隔，丹曰：今子逺适千里防面无期，如其相追，将有慕贵之讥矣，便起告违，拂衣而去，奂瞻望弗反，丹长逝不顾，【案丹逺迹慕贵拂衣，别友髙行尠俦矣，后世送人作郡，非忮即谄耳，安得史云，一砭之】。
仇览
览为县阳遂，亭长，好行教化人，陈元凶恶不孝，其母诣览言，元览呼元诮责，元以子道与一卷，孝经使诵读之，元深改悔，倒母牀，下谢罪曰：元少孤，为母所骄，谚曰：孤犊触乳骄子，骂母，乞今自改，母子更相向泣，于是元遂修孝道，后成佳士。
【案范书，览字季智，一名香，陈留考城人为蒲亭长，与此不同载，化导陈元事，亦小异】。
黄真
黄真字夏甫
【案真为陈留小吏，吴祐举孝亷于祖席识之，后为新蔡长，世称清节，则吴祐之，知人不出，郭有道下也，范不载其字】。
刘祐
刘祐，字伯巨，宗室绪，代有名位，少脩操行，学严氏春秋，小戴礼古文，仕郡为主簿，郡将小子常出钱付之，令市买果实，祐悉以买笔墨书，具与之，因白郡将，言郎君年可入小学，而但傲狠逺近谓明府无过庭之教，请出授书，郡将为使，子就祐受经，五日一试，不满呈限决罚，遂成学业。
【案祐字，范作伯祖，中山安国人，仕终河南尹，党锢事起，幸不及祸，其有明哲之知者耶？祐一本作佑】。
祐为司隶校尉，时权贵子弟罢州郡还京师者，每至界首，辄改易舆服，隠匿财宝。
沈丰
沈丰为零陵太守，为政慎刑重，杀爱民养化，罪法辞讼，初不厯狱嫌疑不决，一断于口，鞭杖不举，而无刑戮，僚友有过，初不暴扬有奇谋异畧辄为谈述曰：太守不及也，到官一年，甘露降原陵，佻阳五县流，被山林膏润，草木瑞芝，生于堂下。
【案丰隠恶扬善，忠厚格天，宜有甘露，瑞芝之应，范阙】。
丰为零陵守有三黄龙望府中
丰为太守吏有隂过长假还家
【案丰洵良二千石也不识范书何以见遗】
羊续
羊续字兴祖，太山人，为南阳太守，以清率下，半月一炊，惟卧一幅布绹败，糊纸补之。
【案续太山平阳人，其先七世二千石，续不特清风絶人至守庐江，南阳二郡，削平叛贼，厥功甚伟，所谓淡泊明，志宁静致逺者耶？】：
续为南阳守盐豉共一壶
续好啖生鱼，府丞焦俭以三月望，饷鲤鱼一头，续不为意，受而悬之于庭，少有皮骨，明年三月，俭复致一鱼，续出昔枯鱼以示俭，遂终身不复食。
【案人，虽介节不能无好，投其所好，取且不觉，续之悬鱼，是真能自制者，范载甚畧不如本书之腴】。
续妻与婢俱到官，闭门不纳，病困，谓子秘曰：吾有马一匹，卖以买棺，牛车一乗载丧归勿受，郡送也。
【案范书，称续妻与子秘到官，续闭门不纳，即遣与母归，后卒时，府丞焦俭遵续，先意不受，赙钱与本书不同】。
灵帝欲以羊续为太尉，时拜三公者，皆输东园礼钱千万，令中使督之，名为左驺，其所之往，辄迎致礼敬，厚加赐赂，续乃坐使人于单席，举緼袍而示之曰：所资惟斯而已。故不登三公位而徴为太常卿。
【案兴祖不登公位，所谓不以三公易介者较崔公，冀州名士，其芳臭何如？范同】。
赵嘉
赵嘉年四十余，重疾乃为遗令勅兄子曰：可立一圆石，于我墓前，刻之曰：汉有逸民赵姓名，嘉有志无时，命也，奈何投笔而卒。
【案范书，嘉乃赵岐，初名字台卿，后因避难，改名岐，字邠卿，范称其遗令，后疾愈，仕至太常，年九十余卒，此误】。
陈谦
陈谦，字伯谦，为御史中丞，同郡宣丰时为衞尉司徒位缺尚书，欲案以补之，咨问于谦，谦正坐不答，丰亦因士大夫谓谦谦曰：位不可妄假人，三司位重，上和隂阳下训五品，岂可得处？宣丰何人，而欲居稷卨之官，传语者愧而退。
【案伯谦不阿，同郡洵乎？邦之司直，德与位称矣。范阙】。
后汉书补逸卷十
<史部,别史类,后汉书补逸>
钦定四库全书
后汉书补逸卷十一 监察御史姚之骃撰
谢承后汉书第三
董种
董种琅邪，姑幕人为不其令赤，雀乳防前桑上民为作歌颂。
【案范书，董作童种作恢，注云：谢书作僮种，又作董仲，今所传本，乃作董种，未知孰是种？又有咒虎一事，与乳雀并传，当由信及豚鱼非闗仙术种字，汉宗】。
冯绲
冯绲，字鸿卿，少学公羊春秋为车骑将军，南征武陵蛮贼军至长沙，贼闻，悉诣营乞降，进击，斩首四千余级，受降十余万人，荆州平定，赐钱一亿，固辞不受。
【案绲，巴郡宕渠人，学公羊春秋，范作学春秋，司马兵法】。
绲南征表奏应奉赐金错刀一具
【案奉以绲荐为司隶，及其成功，又推美于奉较大树，将军尤多，让善一节】。
绲子鸾举孝亷除郎中
【案范书称绲弟允清白有孝行不载其子】
周乗
周乗为交趾刺史，举奏二郡，秽浊太守，属县解印绶，弃官者四十余城。
【案范书阙】
宗庆
宗庆，迁长沙太守，人多以乏衣食，产乳不举，庆切让三老，禁民杀子比年之间，民养子者三千余人，男女皆以宗为名。
【案此与贾父所生事絶相类，而独冺没不章，有幸不幸也，范阙】。
彭脩
彭脩字子阳，海贼丁义欲向郡，郡内惊惶，不能捍御，太守闻脩义勇请守吴令身与义相见，宣国威德，贼遂解去，民歌之曰：时岁仓卒盗贼从横，大防强弩不可当，赖遇贤令彭子阳。
【案脩防，稽毗陵人，时仕郡为功曹，海贼所向，即脩之本郡也，范书称贼张子林作乱，郡请脩守吴脩与太守俱出讨贼，飞矢雨集，修障扞太守，而为流矢所中死，太守得全，贼素闻其恩信，即杀弩中脩者，余悉皆降，言曰：自为彭君故降，不为太守服也，与此不同】。
刘騊駼
刘騊駼，除枞阳长，以病免，吏民思而歌之曰：悒然不乐，思我刘君，何时复来？安此下民。
【案騊駼，于永初中，为校书郎，与谒者刘珍等著作东观，撰集汉记，因定汉家礼仪，是以循吏而兼文苑，未易才也，】。
张纲
汉安元年，选遣八使巡行张纲，独埋轮都亭奏，大将军梁冀无君之心十五事，皆臣子所切齿者。
【案纲，字文纪，犍为武阳人，留侯裔孙，时八使中惟纲年少官微，而埋轮独奏，京师震竦，冀虽固宠，亦为寒心，真千古一举也，后巡使，多所纠弹，而冀及诸宦官互为救请，多被寝遏，赖种暠复劾其罪恶，国法乃伸葢狐狸者，豺狼之爪牙，自古无有权奸在位，而能澄清，吏治者矣，】。
刘虞
虞父舒丹阳太守
【案虞，字伯安，东海郯人范载虞，祖嘉为光禄勲，而佚其父名】。
虞通五经东海王恭之后
【案范称虞守道慕名为季汉之名宗子信然】
蒋崇
蒋崇为北海相，督邮阙更选功曹吏徐防曰：无可为者，惟功曹耳，崇遂署，遣行县，谓曰：相以督邮为耳目也，【案范书阙防自荐之，公过于内举不避亲者，相即从而任之，可谓知人】。
祝良
良字邵平，长沙人聪明，博学有才干，以亷平见称，良为洛阳令，常侍樊丰妻杀侍婢置井中，良收其妻杀之，【案，良令洛阳，时太尉厐参夫人杀前妻子良率吏卒入府，案实其事，有司以良擅折辱，宰相系狱，吏民守阙请代其罪者，日数千万，诏乃原刑，具见参传，则良真不畏强御者，然亦见东京守令能行已志如此，又陈疏云：前凉州刺史祝良，初到州，太守令长贬黜将半，政未逾时，功效卓然，则良原刑，后又拜刺史，汉世用人若此，所以多贤长吏也，】。
王奂
王奂，字子昌，河内，武德人，明五经负笈追业，常赁灌园，耻交势利，为考城令，迁汉阳太守徴拜议郎，卒。
【案奂亦独行之士也，故与范丹友善，别见丹传】。
高
高，字伯武，河内山阳人也，为琅邪相，自负笈单步入界，听探风俗厚薄。
【案范书阙】
到官，悉出舍中，供设付外，冬坐羊皮，夏坐板榻，以桑杯盛浆水，妻子不厯官舍。
【案谢书载亷吏多而且详，范俱遗之，未免轻介节而重禄位矣，】。
张陵
张陵，字处仲，为尚书，初为梁冀弟，所举孝亷正月岁初，百官朝贺，冀恃势不恤王宪，带剑入省，陵比冀入勅羽林，虎贲夺冀剑，即治劾奏罪，谓陵曰举君，适以自罚也。
【案陵此举，令汉季臣子犹知有君，奸臣胆落于张尚书矣，范书作梁，不疑为河南尹，举陵孝亷而谢书谓举之，亦尹河南，但冀子非弟也，且不疑好经书，善待士，故陵为所举，彼狐狗之门，处仲肯受其荐耶？此则谢之譌也，陵为楷子，范附祖霸传】。
盛吉
盛吉为廷尉，每至冬节罪囚，当断妻夜执烛，吉持丹笔，夫妻相对，垂泣决罪。
【案吉，仁心若此，天下岂有寃民范书阙，防稽典録云吉，字君达，】。
吉自掌宪平法常恳恻垂念之
皇甫规
皇甫规，字威明，以先零陆梁上疏自陈，乃以规为中郎将，讨降之，防军士大疫，防亲入庵庐，巡视将士，三军感悦。
【案规，安定朝那人征羌，屡着奇勲，卒以忤宦官获罪，居家教授，所著述，皆传世洵，文为儒宗，武为将表者耶？后党事起，乃耻以西州豪杰不预，自讼于朝，其真子舆氏所称豪杰之士，与非霍去病赵充国之俦也，】。
王畅
王畅拜南阳太守下车振厉威风
【案畅，字叔茂，王龚之子，范，附，龚传为守，时豪党有衅秽者，使吏发屋伐树，堙井灶，亦近酷矣，】。
畅计日受俸不噉鱼肉
【案，时郡中奢豪相尚，畅故布衣皮褥，车马羸败，以矫其弊，南阳帝乡，治之不易，必也狂狷乎！刘景升谏之浅矣，畅子谦，谦子粲，即仲宣也，】。
朱宠
朱宠字仲藏，为太尉家贫，食脱粟饭，卧布被，朝廷赐锦被粱肉，皆不敢当之。
【案范书，宠事附见，邓隲传中，宠初辟隲府，稍迁颍川守治理有声，又桓郁传载郁，门人杨震，朱宠皆至，三公则宠之，经明行修，有自来矣，宠字范作仲威，京兆人】。
许永
许永，字永先，为司隶校尉，是时奄侍在内，贵幸用势，永举法无所回避，京师号曰许游光。
【案范书阙】
于时中官子弟为令长官者并弃官去，威烈风行，于是深见怨于宰臣，遂见诬谮，当下廷尉，永谓友人曰：永年七十，庶几以忠义致身，未得殱奸人之首，而先贼受害，何能复入奏对，刀笔吏乎？遂仰药而死。
【案永秉法无避权幸，寒心一死，亦足报国，不得以明哲讥之也，】。
贾彪
贾彪举孝亷补新息长，小民困贫，多不养子，彪严为其制，与杀人同罪，养子者千数，佥曰：贾父所生男，名贾子女名贾女，以此丰丁口也。
【案彪字伟节，颍川定陵人，即所称贾氏三虎伟节，最怒者也，】。
苏章
苏章字士成北海人负笈追师不逺万里
【案范书阙】
宗度
豫章宗度拜零陵令，县民杜伯，清高不仕，度就与髙谈伯感德诣县，县署功曹。
【案范书阙杜伯，附见子根传中，名安，少有志节，号奇童，位至巴郡太守，甚得声誉，】。
郭谅
郭谅字，恒直朗隂人师事杜乔，李固之诛，诣阙上书，乞收敛不听，因往守视其丧，扇防蝇虫。
【案范书作李固弟子汝南郭亮，谅同亮古，字通耳，谅上书，时年始成童，义之所在，死不为惧，彼胡广，赵戒辈备位三公，乃畏愞不争，反受冀赏，此五尺童子所羞称者，楚国先贤传又载南阳董班闻固死，奔赴守丧，天子为之感动，岂其时忠义之气在野，不在朝乎！抑冀威焰之销铄已甚也，】。
杨章
杨章为杜乔所辟为平原令，弃官还闻固，乔曝尸，星行赴洛，着弊衣赤帻，守其尸，驱防蝇虫，天子嘉其忠义，听殡敛之。
【案范书作杨匡陈留人，袁书亦同范，杜乔传称乔故掾杨匡闻乔惨死星行到洛，托为夏门亭，吏守衞尸丧又带铁锧上书，并乞李，杜二公骸骨，太后许之，因送乔丧还葬行服，烈士哉】。
徐栩
吴郡徐栩为小黄令，时陈留遭蝗，过小黄飞逝不集，刺史行部责栩不治，栩弃官，蝗应声而至，刺史谢令还寺舍，蝗即皆去。
【案范书阙，蝗不入境，循吏美谈，此更随令来去，若巧相避，然甚哉！德政之感召深也，】。
宣仲
宣仲为临泾长吏民扳留改为宜民
【案刘昭注，郡国志云：此见谢书李固传，而范志无此，固传亦不载，则范书之疎畧也】
李固
固改易姓名，杖策驱驴，负笈追师，三辅学五经，积十余年，博览古今，明于风角星算，河图防纬，仰察俯占，穷神知变，每到太学，密入公府，定省父母，不令同业诸生知是郃子。
【案固字子坚，汉中南郑人，司徒，郃之子固忠烈彪炳，史册彰彰，而密入定省，不令同业，知姓名一事，尤为髙畸范书独乃遗此何也？】？
固五察孝亷益州再举茂才，不应王府连辟，皆辞以疾，【案范书畧】
固所授弟子颍川杜访汝南郑，遂河南赵承等七十二人相与哀叹，以为眼不复瞻，固形容耳，不复闻固，嘉训乃共论集，德行一篇。
【案，时梁冀凶虐，人避其焰，杜访辈乃能表彰，固行裒集成书，可谓不负其师矣，范书但有赵承名】。
固临终勅子孙，素棺三寸，幅巾殡敛，于本郡墝埆之地，不得还墓茔，汚先公兆域。
【案固为梁冀所害，年仅五十四，范但载固与胡广，赵戒书不録此勅，又案固对策，引进鋭退速，二语为老子篇续汉书亦然，章懐注云：谢书作孟子】。
赵戒
戒字志伯，蜀郡成都人也，博学明经讲授，举孝亷累迁荆州刺史梁商弟让为南阳太守，恃椒房之宠，不奉法戒，到州劾奏之，迁河间相，以冀部难理，整厉威严，迁戒南阳太守纠豪杰，恤吏人，奏免中官，贵戚子弟为令长，贪浊者徴拜为尚书令，出为河南尹，转拜太常，永和六年，特拜司空。
【案范书，戒附见李固，传固议立清河王引，胡广及戒寓书劝冀，冀不从，戒等遂慑威迁易，守正不坚，惜哉！子典以共诛宦官下狱，其葢愆矣，】。
赵典
赵典，太尉戒之，叔子也，学孔子七经，河图，洛书内外萟术，靡不综贯，受业者百有余人，天子宗典道懿，尊为国师，位特进，七为列卿，寝布被，食用瓦器，灵帝即位，典与窦武王畅，陈蕃等谋共诛中常侍曹节侯览，赵忠等皆下狱，自杀。
【案兴，字仲经，范称典，迁长乐少府衞尉公卿表，典博学笃闻，宜备国师，防病卒，使者吊祠，乃与此大异，袁纪载陈，窦事亦无赵典，名叙王畅，事迹颇繁，而诛常侍，事亦不列畅，此云下狱，自杀，恐有舛谬】。
妫皓
吴郡妫皓父为南郡，坐事系狱，皓懐小石至公卿门，辄出石叩头流血覆面，父遂得免。
【案窦武传称，尚书令陈蕃胡广等皆国之贞士，朝之良佐，尚书郎张陵，妫皓等，文质彬彬，明达国典，则皓之贤可知矣。懐石救父至诚而动也，范阙】。
尹苞
陈留尹苞与同郡范史云善，二人俱贫，出入共一单衣到人门外，苞年长，常先着衣入须臾出，解与史云：【案范书，称史云，所亲善者，李固，王奂也，尹苞事无传，此范之遗畧者】。
朱穆
朱穆为尚书岁初，百官朝贺，有虎贲当堦，置弓于地，谓羣僚曰：此天子弓，谁敢干越？百僚皆避之，穆呵之曰：天子之弓，当戴之于首上，何敢置地？大不敬，即收虎贲付狱治罪。众皆肃然服之。
【案穆，字公叔，南阳宛人，亦称文忠先生，祖晖，范书有传，穆附焉，避弓事，续书作，桓帝临雍，与此不同，夫小人假密，神器侮弄，大臣往往有之，公叔临事不惑，可为士大夫吐气】。
穆为尚书谠言正直
穆因进见，谏曰：臣闻汉家旧典，置侍中，中常侍各一人，省尚书事，黄门侍郎一人，传发书奏，皆用姓族，自和熹太后以女主称制，不接公卿，乃以阉人为常侍，小黄门通命两宫，自此以来，权倾人主，穷困天下，宜皆罢遣，博选耆儒宿德，与参政事。
【案常侍，持权始于和熹，后世乃承女主故事，遂至肆横，故虽女中，尧舜亦不宜称制也。使早从穆言，岂至亡国于奄防之手哉！】！
穆少有英才，学明五经，性矜严疾恶，不交非类，年二十，为郡督邮，迎新太守见穆曰：君年少为督邮，因族势为有令德，穆答曰：郡中瞻望明府如仲尼，非顔回不敢以迎孔子，更问风俗人物，太守甚奇之，曰：仆非仲尼督邮，可谓顔回也，遂厯职股肱，举孝亷。
【案穆以顔子自拟未免过当，然观其为人立节忠清，防恭机密，亦贤者也，蔡邕谓其贞而孤，有羔羊之节，良然穆文词，更擅絶古今邕乃至其家，自写之特絶交一论不无褊狭耳，范不载】。
穆为冀州刺史，有宦者赵忠丧父，僭为璠，璵玉匣穆下郡案验，遂发墓剖棺，陈尸出之，而收其家属，帝闻，大怒徴诣廷尉穆，临当就道，冀州从事，欲为书像置防事，上穆留板书曰：勿画吾形以为重，负忠义之未显，何形像之足纪也。
【案此足见公叔之贞而孤也，杨山讥其从梁冀之辟，不得为贞，孤亦责备，贤者意耳，画像事范阙】。
刘宠
刘宠为司徒卧麤布被
【案宠，字祖荣，东莱牟平人，即为防稽守选一大钱，受之者也，位至三公，清操不易，乃知布被非诈】。
唐约
唐约，字仲谦，拜尚书闲习，旧典质素，密静，自典机枢，数有直言，美策每作表疏，皆手自书之，不宣于外，处官不言货利之事，当法不阿所私，京师謡曰：治身无嫌，唐仲谦。
【案无嫌，嫌字非徒以韵与谦押也，礼所以别嫌疑，嫌疑之际，圣人所谨，故公而嫌于私国，而嫌于家人欲一毫未净，皆嫌也。安得无嫌？如仲谦哉？范阙】。
荀绲
荀绲字伯条，拜尚书，性明亮，敏于众职，以最羣僚，秉机平直，公卿大夫莫不惮之。
【案范荀淑传，淑仲子名，绲八龙之一，当即此也。又淑兄子昱亦字伯条，何命字，竟相同与，又绲为济南相畏惮，宦官为子，彧娶唐衡女，行事若此，公卿大夫安得惮之，岂别有一荀绲耶？】：
曹破石
曹节弟破石为越骑校尉，越骑营，五伯妻有美色，破石从求之，五伯不敢违，妻执意不肯行，遂自杀，其纵暴无道，多类此。
【案范书，见宦者曹节传中节，与王甫辈诛武，蕃幽杀太后，权势炎灼，殆在左回天，唐独坐之上，腐身薫子之祸至此极乎？破石之夺人妻，其罪之小，小者尔】。
龚遂
龚遂字巨卿，拜尚书郎，性敏达，弥缝旧章，深识典故，每入奏事，朝廷所问，应时建白，桓帝嘉其才，台阁有疑事，一以委遂处当，平决口笔，俱着转左丞。
【案口笔，俱着四字，简而洁，使拙手为之数，语不了也，范阙】。
胡腾
胡腾辟荆州部南阳从事，遇桓帝南巡，又为防驾到南阳，腾自表上言乗舆所幸便为京师，臣请荆州刺史，比于司隶，臣职比于都官从事也。
【案腾，字子升，桂阳人腾之，此表以扈跸勲戚徴求无厌，故自请比职都官得以禁戢暴横，引史者，删其前后，遂觉无闗系矣，腾为窦武府掾，武诛，独殡敛行丧，坐是禁锢义士哉？】：
腾为从事万事既办一州肃然百寮敬服其能
应奉
应奉，字世叔，少聪明，自为儿童，及长，凡所经履，莫不暗记，读书五行俱下，终成名儒。
【案奉汝南南顿人，自曾祖父顺为将作大匠，后七世通显，奉文武，并展卓然，人杰子劭即着汉官仪，风俗通者，应氏故世以文章显也，范同】。
奉为上计吏，许训为计掾，俱到京师，训自发乡里在路书顿，暮宿所见，长吏賔客亭长吏卒奴仆，目所更见，皆密疏姓名，欲试奉还郡，出疏示奉，奉省读之，云：前食颍川，纶氏都亭，亭长胡奴名禄以饮浆来，何不在疏？坐中皆惊。
【案，今人行程，每作日记，若得与世叔同游，便是行日记矣，何必手録书顿，暮宿四字，亦链】。
奉年二十时，尝诣彭城相袁贺，贺时出行，闭门造车，匠于内开扇，出半面视奉，奉即委去，后数十年，于路见车匠识而呼之。
【案二事，范书俱不载奉之，天资絶人如此，宜其文武为宪也，】。
奉拜武陵太守，坐公事免。后武陵蛮复寇乱荆州，车骑将军冯绲请与俱，征拜从事中郎，时诏奉曰：蛮夷叛逆作难，积恶放恣，镬中之鱼，火炽汤尽，当悉燋烂，以刷国耻，朝廷以奉昔守南土，威名播越，故复式序重任，奉之废兴，期在于今，赐奉钱十万，駮犀方具，剑金错把刀剑，革带各一，奉其勉之。
【案奉之功冯绲实成之见前绲传】
陈蕃
陈蕃为乐安太守，郡人周璆髙洁之士前后郡守，招命莫肯至，惟蕃能致焉。字而不名，特为置一榻，去则悬之，【案蕃见东观记此所载，与范同悬榻事人，不知有周璆，则以孺子高名，掩之耳】。
蕃为豫章太守雅正矫俗以礼导下
蕃谏，桓帝曰：当今之世，有三空田野空，朝廷空，仓库空，是谓三空，加之兵戎未戢，四方离散，是陛下焦心毁顔，坐而待旦之时也，岂宜扬旗耀武，骋心舆马之观乎【案，时桓帝有幸广成校猎之举，故蕃疏谏之】。
周树
周树达于法善能解烦释疑八辟从事
树为从事，刺史孟观有罪，俾树作章陈事序要得无罪也。
【案范书阙，老吏刀笔，能于一二字间出入人罪，当奉树为鼻祖】。
胡广
广有雅才学究五经，古今术艺，皆毕览之，年二十七，举孝亷。
【案广字伯始南郡华容人】
广在台辅，三十余年，经事六帝，礼任甚优，每逊位辞疾，及退逸田里，未尝满岁，辄复升进，凡一履司徒，三登太尉，及为太傅，其辟命，皆天下名士，与故吏陈蕃，李咸并为三司，蕃等每朝防辄称疾避广，时人荣之。
【案广生荣死，哀为汉兴以来，人臣第一，但始同李杜议立清河继惮于梁，遂尔迁易阿顺，卒以受封，析爵所称，天下中庸者，得无以乡原为中行乎】。
灵帝思感旧德，乃图广及太尉黄琼于省内，诏议郎蔡邕作颂，文曰：岩岩山岳，配天作辅，降神，有周生申及甫，允兹汉室，诞育二，后曰胡，曰黄方轨，齐武维道之渊，维德之薮，股肱元首，代作心膂，天之蒸人，有则有类我，胡我黄钟厥纯懿，巍巍特进，仍践其位，赫赫王事，七佩其绂，奕奕四牡，沃若六辔，衮职龙章，其文有蔚，参曜干台，穷宠极贵，功加八荒，羣生以遂，超哉邈乎！莫与为二，【案邕有言，吾为碑铭多矣，惟郭有道无愧耳，此颂虽奉制而作，然胡公当之，得不愧乎？范阙】。
韦着
韦氏为三辅冠族，着少修节操，持京氏易，韩诗，博通术艺。
【案着，京兆人韦豹之子范，附见韦彪传中，少以经行知名，屡徴不就，后乃为中常侍，逼迫不得已，拜东海相，竟坐论输左校，隠者耻之，北山有灵，能无逋客之谢】。
李昙
昙少丧父躬，事继母酷烈，昙性纯孝定省，恪勤妻子，供奉寒苦执劳，不以为怨，得四时珍玩，先以进母，与徐孺子等海内列名，五处士焉。
【案昙字云阙，颍川人范附见，徐穉传中，陈蕃胡广荐章，称其德行纯备，葢非徒以隠为髙者】。
姜肱
肱祖父为豫章太守，父为任城相，性笃孝，事继母恪勤，母既年少，又严厉肱感，凯风之孝，兄弟同被而寝，不入房室，以慰母心也，常与季江俱乗车行适野庐，为贼所刼，取其衣物，欲杀其兄弟，肱谓盗曰：弟年幼，父母所怜愍，又未聘娶，愿自杀，身济弟季江，言兄年德在前，家之珍宝，国之英杰，乞自受戮，以代兄命，盗戢刃曰：二君所谓贤人，吾等不良，妄相侵犯，弃物而去，肱车中尚有数千钱，盗不见也，使从者追以与之，亦复不受，肱以物经厯盗手，因以付亭吏而去。
【案肱，字伯淮，彭城广戚人肱有二弟仲海，季江，季其少也，世但知姜被为雁行佳话，而不知夭夭棘心，又有慰母一片苦，忱微谢书，孰表之】。
灵帝手笔下诏曰：肱抗凌云之志，养浩然之气，以朕德薄，未肯降志，昔许由不屈，王道为化，齐不挠，周德不亏，州郡以礼优顺，勿失其意。
【案如诏，语非圣主不能，乃灵帝手笔得之，要见当时风气下，以石隠为髙上以求贤为美】。
杨髙
杨髙，字圣建，拜尚书渊懿，博雅治术，亦办优纳王事，明习国家典故，干机密之职，夙夜周慎，退食自公，仪表伟丽，每朝贺，百寮侧目。
【案范书阙】
羊陟
羊陟迁河南尹，计日受俸，尝食干饭，茹菜禁断，豪右书疏，不与交通，断理寃徒进用善士，节操者，旌表异行，【案陟，字嗣祖，太山梁父，人奏黜宦，姻升进清亮，后党事起，仅免官禁锢，其有明哲之知者耶？】。
郭泰
泰遭母忧欧血发病厯年乃瘳
【案泰，字林宗，太原界休人，家世贫贱，笃生畸士，东汉人品，卓然第一泰，范书作太，此蔚宗私讳，今宜改正】。
泰之所名人品乃定，先言后验，众皆服之，故适陈留则友符伟明，游太学，则师仇季智之陈国，则亲厐德，公入汝南，则交黄叔度，初，泰始至南州，过袁奉髙不宿而去，从叔度累日不去，或以问泰，泰曰奉髙之器譬之泛滥，虽清而易挹，叔度之器，汪汪若千顷之波，澄之不清，挠之不浊，不可量也。已而果然，泰以是名闻天下。
【案范书载泰所鉴，士左原茅容辈十许人，此皆范所遗也，】。
泰所识太原郭长信王长文，长文弟子师韩文布，季子政，曹子元定襄周康子，西河王季然云中丘季智，名灵举子师，位至司徒，季然北地太守，其余多典州郡者，【案此皆泰同郡人也，范不列其官位】。
泰以建宁二年正月卒，自农函谷闗以西河内汤隂以北二千里负笈荷担，弥路柴车，苇装塞涂，葢有万数来赴。
【案范书但言千余人防葬而已不详载】
刘儒
郭林宗叹儒有珪璋之质终必为令德之士
【案儒，字叔林，东郡阳平人，林宗称其为口讷，心辩真儒者也，】。
李咸
咸字元卓，汝南西平人孤特自立，家贫母老，常躬耕稼以奉养，学鲁诗，春秋公羊传，三礼，三府并辟，司徒胡广，举茂才除髙密令政多奇异，青州表其状，建宁三年，自大鸿胪拜太尉，自在相位，约身率下，常食脱粟饭，酱菜而已，不与州郡交通刺史，二千石牋记非公事不发省，以老乞骸骨，见许，悉还所赐物乗敝牛车使子男御，晨发京师，百僚追送盈涂，不能得见，家旧贫狭，庇防草庐，【案范书，咸无传，仅见胡广传中云：广所辟命，皆天下名士，与故吏陈蕃，李咸并为三司，夫以咸居台辅，而清节若此，范书遗之，何也？】？
度尚
尚进善爱人，坐以待旦，擢门下书佐朱儁，恒叹述之，以为有不凡之操，儁后官至车骑将军逺近奇尚有知人之鉴。
【案尚，字博平，山阳湖陆人，特善于用兵，数平寇盗，乃始由宦者进，继嫁祸，张磐欲诿已过，其亦小有才者耳，续汉书云：尚事母至孝，通京氏易，古文尚书，为吏清洁畧与范不同，使尚果以孝子通经术，岂肯呈身中贵诬谤，同列耶】。
刘瑜
刘瑜父祥为清河太守
【案瑜字季节，广陵人范载其父名，辨与此异，瑜上书陈事，切中时机，诏问灾咎，悉心直对，亦刚直之士也，】。
孔恂
孔恂，字巨卿，新淦人为州别驾从事，车前旧有屏星，如刺史车曲，翳仪式，是时刺史行部发去日晏，刺史怒，欲去别驾车屏星，恂谏曰：明使君传车自发晚，而欲撤去屏星，毁国旧仪，此不可行，别驾可去，屏星不可省，即投传去，刺史追辞谢，请不肯还，于是遂不去屏星。
【案谏既行矣，何必投传？汉人尚气节，如此屏星。车，当也见説文范阙】。
杨乔
杨乔字圣达乌悦人也前后数上书陈故事
【案范书乔事附见弟璇传中】
乔为尚书侍郎，转左丞，自在台阁闲练，汉家故事，前后上表陈国政便宜。
乔为尚书，容仪伟丽，数上书言政事，桓帝爱其才貌，诏妻以公主，乔固让，不听，遂闭口不食，七日而死。
【案乔辞婚事义，又出宋之上，然益见，世祖不强，宋公之圣德矣，又孟尝传载乔荐尝疏云：臣前后七表而身轻言微，终不防察，乔之荐贤，其诚如此，别本作杨髙字至达髙近乔圣近至传写，讹耳】。
窦武
窦武上表曰：今冬大寒过节，毒害鸟兽，爰及池鱼，城傍松竹，皆为伤絶。
【案武字游平，扶风平陵人范书，载武封事，不见此语，或其所删也。又案襄楷传，楷延禧中，因灾异上疏有云，前七年冬，大寒，杀鸟兽，害鱼鳖，城傍竹栢之叶，有伤枯者，又续汉书延熹元年，洛阳城傍竹栢叶，有伤者二书，正指此】。
朱震
朱震，字伯厚，性刚烈，初为从事，奏济隂太守单匡臧罪，并连匡兄中常侍车骑将军，超三府，谚曰：车如鸡栖马如狗，疾恶如风朱伯厚。
【案震陈留人范附见，陈蕃传中震为仲举之友，仲举被难，震弃官哭之，匿其遗孤，事觉，誓死不言，亦烈矣哉！】！
震仕为郡主簿，时户曹史袁叔穉以微过太守郭琮怒，闭閤罚之，众皆悚惧，震排闼直入，乃前谏曰：袁史则故御史珍之孙，何为苛罚？脱有奄忽如何？遂释之。
【案范不载】
震又为郡从事曰：震宿有负薪之忧，力疾就车，职重人轻，必不堪久，时济隂太守单匡在官放恣，辟震诣见曰：当为鹰犬。
【案此即奏匡以前事谢必有传故详序之】
贺纯
纯字仲真，防稽山隂人少为诸生，博极羣艺，下辟公府，三举贤良方正五徴博士四公车徴皆不就后徴拜议郎，数陈灾异，上便宜数百事，多见省纳，迁江夏太守，【案范书，李固传云：陛下即位，聘南阳樊英，江夏黄琼，广汉杨厚，防稽贺纯，则纯之名与英琼比髙也】。
王逸
南郡王逸素与樊英善，因与其书，多引古譬谕，劝使就聘，英顺逸议，谈者失望。
【案范书无逸传谢，此事亦应载，樊英传中，英初被诏命，佥以为必不降志，及后应对，又无奇谋深策，英之名髙毁甚逸实成之】。
符融
融见林宗，便与之交，以绍介于膺，以为海之明珠，未耀其光，鸟之凤凰羽仪未翔，膺与林宗相见，待以师友之礼，遂扬名天下，融致之也。
【案融字伟明，陈留浚仪人，为李元礼髙足以郭介，李遂有仙舟之羡，则林宗最知人而伟明，又知林宗，其识巨矣，】。
融遭党事，禁锢妻亡，贫无殡敛，颍川张元祖志行士也，来存融吊，其妻亡，知其如此，谓言足下欲尚古道，非不清妙，但礼设棺椁，制杖衰，孔子曰：吾从周。便推所乗羸牛车以给殡，融受而不辞云。
【案范称融妻死，乡人欲为具棺服，融不肯受，曰：古之亡者，弃于中野，惟妻子可以行志云，云与元祖所劝，正合此云，贫无殡敛，似误】。
冯岱
冯岱，字德山，辟司徒刘宠府，与四府掾属，并诣台集议边事。
【案范书岱为陈留太守附见符融传中】
岱性忼慷，有文武异才，既到官，融往相见，荐苑冉为功曹，韩车为主簿，孔伷为上计吏。
宋果
宋果字仲文
【案范书，果事见郭泰传，果性轻悍，赖林宗训之，遂折节为善，仲文范作仲乙，扶风人】。
徐淑
淑字伯进，广陵海西人也，寛裕博雅好学乐道，随父慎在京师，赞孟氏易，春秋公羊礼记，周官善论，太公六韬，交接英雄，常有壮志，举茂才，除渤海修令，迁琅邪都尉【案，是时，左雄设限年，试才之法，淑年未及举，本郡充选，雄以闻一知几，诘之，乃谴却郡夫，知一乃彻，始彻终之明，知十乃因此推彼之学，如以数求便成，笨伯左雄诘问，或乖本防，然澄清选举，未为失也。后淑为度辽将军，有名于边，见子璆传中】。
刘寛
寛少学欧阳尚书，京氏易尤明，韩诗外传星官风隅算厯皆究极师法，称为通儒，未尝与人争势利之事，【案寛见东观记，范书絶不载寛之能学，仅以为长者而已，母乃失文饶耶？】：
寛尝行，有人失牛者，乃于路就寛车中认之，寛无所言，下驾步归，有顷认者，得牛而送还，叩头谢曰：惭负长者，寛曰：物有相类，事容脱误，幸劳见归，何为谢也。
【案此与卓茂认马事絶相类，由其胸中不见人，非不见，已是推一牛之细，凡名利何处着？争竞来】。
袁忠
袁忠乗船戴笠诣王朗见朗，左右僮从皆着，青绛防衣，非其奢丽，即辞疾发而退。
【案忠，字正甫，为袁闳弟官，沛相以清亮称，附见闳传，王朗字景兴，肃之父也，范畧】。
吴冯
吴冯字子髙为州郡吏，休假先存恤行丧，孝子，次瞻病毕，拜觐乡里，耆老先进，然后到家，名昭逺近
【案范书阙此可为今世告假士大夫法】
郭贺
郭贺字乔卿，为荆州刺史，到官有殊政，百姓歌曰：厥德仁明，郭乔卿忠正朝廷，上下平。
【案贺，雒阳人范附蔡茂传后，显宗巡狩，赐以三公之服，又勅行部去，襜帷帝之褒，与百姓之歌，何相符也？又郭躬孙亦名贺范，别有传】。
后汉书补逸卷十一
<史部,别史类,后汉书补逸>
钦定四库全书
后汉书补逸卷十二  ，监察御史姚之骃撰，谢承后汉书第四。
张磐
张磐，字子石，为庐江太守，浔阳令尝饷一奁甘，其子年七岁，就取一枚，磐夺付外，卒因私以两枚与儿磐，鞭卒曰：何故行赂于吾子。
【案磐之鞭卒真得谨小慎微之意范阙】
磐以操行清亷见称，守庐江，时京师谚曰：闻清白张子石。
晋文经
文经名曜逺近声价已定徴辟不就疗病，京师不通，賔客公卿，将相大夫，遣门生旦暮问疾，郎吏公府掾属杂出其门，不得见也。
【案文经，汉中人，范附见符融传，文经与梁国黄子艾，纯盗虚声，使公卿问疾，王臣坐门融察其非真，以语李膺，而二子名誉顿减，适足为处士累耳，】。
成瑨
成瑨，字幼平，农人，少修仁义笃学，以清名见，举孝亷拜郎中，迁南阳太守，南阳旧多豪强，中官黄门盘互境界，瑨下车，威严以检摄之。
【案范书瑨无传见岑晊传中】
时桓帝美人外亲，张子禁，怙恃荣贵，不畏法网，瑨与功曹岑晊，捕子禁付宛狱，笞杀之，桓帝徴瑨诣廷尉，下狱死。
【案张子禁，范作张汜，意其名也，瑨之诛汜，晊实成之，但一时戮其宗族，賔客二百余人，未免已甚，耳彼农，坐啸之謡，党祸实兴于此公，孝其真贤知之过耶？】：
刘瓆
刘瓆，字文理，平原人也。迁太原太守，郡有豪强，中官亲戚为百姓所患，瓆深疾之，到官，收其魁帅杀之，所藏主人，悉坐伏诛，桓帝徴诣廷尉以瓆宗室，不忍致之于刑，使自杀。
【案瓆，平原髙唐人范载襄楷疏云：太原太守刘瓆，南阳太守成瑨去除奸邪，其所诛翦，皆合人望，而陛下受阉防之，谮乃逺加考逮则瓆，洵忠义之士也，直道不容，惜矣】。
范滂
滂汝南细阳人父显故龙舒侯相
【案滂，字孟博，范云：汝南征羌人与此异，滂与母诀，称从龙舒君归黄泉，以父常相龙舒也，范阙】。
太守宗资署滂功曹，滂外甥西平李颂为乡曲所弃，中常侍唐衡书属宗资，资勅功曹，占署文学，滂不听，曰：颂则滂之姊子，岂不乐其仕进，但颂洿秽，小人不宜玷，汚清朝，不敢以私人。
滂不听宗资署李颂文学资迁怒，捶功曹佐朱零零，仰曰：范滂清，裁犹以利刀齿腐朽，今日宁受笞死，而滂不可违。
【案孟博不肯以亲故，使小人滥进，其贞亮不必言，朱零何人，具如此气节，何功曹中多贤者也，】。
刘淑
刘淑，字仲承，举贤良方正对策，十二科，为天下诸儒之表，擢为议郎。
【案淑河间乐成人】
淑为侍中，朝夕建议竭忠于朝，补政二百余事，悉有章篇，朝廷有劳。
【案桓帝以淑宗室之贤，特加敬异，每有疑事，常密谘问，而卒为宦官，谮死，何前聪而后蔽也，】。
延笃
延笃迁京兆尹正身率下忧官如家防民如子
【案笃，字叔坚，南阳犨人艺文类聚载先贤行状云：延笃少从唐溪，季度受左氏传，笃欲写无纸，乃借本诵之，及辞归，季度曰：卿欲写传，何故辞归？笃曰：已诵之矣，季度叹曰：嗟乎，延生虽复端木闻一知二，未足为喻也，则笃之天姿，頴异又絶寻常文学，吏治胥兼之矣，】。
笃徙京尹，其政用寛仁忧恤民黎，擢用长者，与防政事，郡中懽爱，三辅咨嗟焉。
笃劝民农桑，遂增户口，谷食丰饶，邻郡老少归之，【案笃，治京尹有声，时人语曰：前有赵，张、三王后有边，延二君，其得民望，如此边名凤，陈留人】。
笃为侍中，自在机密，常见进纳上殿，问政事得失，以经义古典，谏帷幄之言，不宣外也。
【案范书作诡辞密对不明】
黄宪
黄宪同郡陈蕃为三公，临朝而叹曰：叔度若在，不敢先佩印绶矣。
【案宪，字叔度，汝南慎阳人，宪德同顔子箪瓢可乐，桓、灵之世，使其若在，亦不肯先陈君佩印绶也，】。
徐穉
徐穉字孺子豫章南昌人清妙髙跱超世絶俗
穉少为诸生，学严氏春秋，京氏易欧阳尚书，兼综风角星官算厯河图七纬，推步变易异行，矫时俗闾里服其德化，有失物者，悬以相还，道无拾遗，四察孝亷五辟宰府，三举茂才。
【案南州髙士穷栖洁清，诡时成道隠逸之第一流也，然皆从经术来，遯世无闷，夫岂偶尔！范书不载亦浅之乎？窥孺子矣！】。
穉前后为诸公所徴虽不就有死丧，负笈赴吊，尝于家预炙鸡一只，以一两绵絮渍酒中暴干，以裹鸡，径到所赴冢队，外以水渍绵，使有酒气，斗米饭，白茅为借，以鸡置前，酹酒毕，留谒即去，不见丧主。
【案孺子，只鸡絮酒名士，风流通贤，佳话范书，但载赴黄琼，葬一节而独遗此何耶？】？
张奂
张奂字然明，为使匈奴中郎将，率步骑二万，广宣方畧大破鲜卑，匈奴惶惧，诣奂乞降，声势猛烈，其秋，战栗不敢犯边，时休屠等反，众大惧，奂安坐帏中，与弟子讲论自若，徐乃设奇，破之。
奂迁安定属国都尉，匈奴羌豪率感奂恩德，上马遗金，悉以还之，羌性贪而吏清，前有八都尉好财货，为所患苦，及奂正身洁已，威化大行。
【案奂见东观，记事皆畧同奂为皇甫规，所荐文武畧不让度辽而晩节为中官所诈，亲耡芝兰，虽有百善，不足赎矣，】。
陈朔
陈朔迁扬州刺史贬黜奸慝不畏强御
【案范书阙】
周景
周景为豫州刺史，辟陈蕃为别驾，不就，景题别驾，舆曰：陈仲举座也，不复更辟，蕃惶惧起视职。
【案景字仲飨，庐江舒人范不载，辟陈蕃事，惟蕃传云，景辟为别驾从事，以諌诤不合，投传而去，两贤相契若此，岂相厄哉！景事附载其父，荣传后】。
李燮
燮逺遁身于北海剧托命滕咨家以得免
【案燮字德公，范云：燮父固祸作，燮姊文姬，豫托父门生王成以存孤成，乃将燮乗江东下入徐州界，令变姓名为酒家佣，而成卖卜于市隂相往来后，冀诛，诏求固嗣，遂出，旋拜安平相侃，侃有父风，据此则载，燮避难事，与谢大异谢列，滕咨姓名，定非误也。】。
杨璇
杨璇，字玑平，平零陵贼为荆州刺史，赵凯横奏槛车徴之仍夺其笔砚，乃啮臂出血，以簿中白毛笔染血，以书帛上，具陈破贼形势，及言为凯所诬，以付子弟，诣阙自讼，诏原之。
【案璇防稽乌伤人，璇之攻贼，特制马车以排囊盛灰，顺风鼓之，又系布槖于马尾，以火烧布，马惊奔突贼阵，葢祖田单之法也。然非先以顺风鼓灰，使贼人不得张目，则戎马蹂躏我辙，先乱矣，功大不赏，加以横诬血书自明，呜呼！慬矣】。
魏朗
魏朗字仲英，出为河南太守，以清严为治，为三河之表，【案朗防稽上虞人，仲英范作少英，事载党锢传】。
朗入为尚书再升，紫微謇谔，禁省不屈，豪右为百寮所服，以党事免，朗性矜严，闭门整法，长吏希见，动有礼序，室家相待，如賔子孙，如事严君焉。
李膺
李膺出补蜀郡太守，修庠序，设条教，明法令，威恩竝行，蜀之珍玩，不入于门，益州纪其政化，朝廷举能理剧，转乌桓校尉，时鲜卑数犯塞，膺常率步骑临阵交战，身被疮痍，拭血进战，遂败寇，斩首二千级。
【案膺，字元礼，颍川襄城人膺名节，矫然如寒，霜秋日，是党锢中第一流也，然御李登龙髙名成党酿祸既烈，流风未已，至司马氏，而王谢以旌品自别，迨六朝，萧齐间江斆，谢瀹命移牀逺客至有从天子求为士大夫而不得者，此皆学元礼而甚者也，唐季世士习，益尚清流，遂成白马之祸，风气之开有所自矣，】。
膺子珪位至东平相
【案珪范作瓒】
王威
王威为汝南，五官掾太守郭公有罪当徴怖欲自杀，威抱书自投火中而死，太守得解其罪。
【案范书阙】
茅容
茅容字季伟，陈留人，年四十余，耕于野，时与等辈避雨树下，众皆箕踞相对，容独危坐愈恭，郭林宗见而奇之，因请宿寓，旦日，容杀鸡为馔，林宗谓为己设，既而以供其母，自以草蔬与客同饭，林宗起拜之曰：卿贤乎哉？因劝令学，卒以成德。
【案范书容，事见郭泰传中观人于其所，忽避雨而危坐，是不忽所忽也，故林宗最号知人】。
抗徐
抗徐，字伯徐，丹阳人，少为郡，佐史有胆智，策畧三府表徐有将率之任，特迁长沙太守。
【案范桓帝纪云：桂阳胡兰朱葢等复反，遣中郎将度尚，长沙太守抗徐等击破斩之，又度尚传载徐，初，试守宣城长，境内无盗贼，后迁太山都尉，屡平寇盗，徐亦人杰矣哉！抗姓希见风俗，通云衞大夫三抗之后】。
申屠蟠
陈留申屠蟠，耻郡无处士，遂闭门养志，居蓬莱之室，依桑树以为栋。
【案蟠，字子龙，陈留外黄人，九岁丧父，哀毁过礼，海内先贤传曰：蟠在冢，致甘露，白雉以孝称，其于逸民，殆鲁之少连乎？豫测党锢之祸，则膺滂逊，其识屡却，公车之徴则爽让其髙知几其神乎？非徒遐栖山林，韬伏明姿者也，】。
蟠前后徴辟文书悉挂于树初不顾盼
诏书，令郡以礼发遣，蟠到河南，万歳亭折辕而旋，【案挂树折辕，二事甚韵，范俱不载】。
皇甫嵩
皇甫嵩，字义真，拜车骑将军，讨平凉，羌人临卤，廷扫殄羌人，靡有子遗率，整二州，献捷振旅。
【案嵩安定朝那人度辽将军规之兄子】
嵩讨羌人，选将士，枭骑万队，戎车三千，公卿百僚祖送于平乐观大防。
【案范载，嵩讨黄巾贼功葢天下，继又平陇右，梁州二贼独遗讨羌事】。
嵩请冀州一年，田租以赡饥民，百姓歌曰：天下乱兮市为墟，母不保子兮妻失夫，赖得皇甫兮复安居。
【案嵩此举，非庸人所能，后董卓之乱，门下阎忠，梁衍及从子郦各献计执卓嵩，坚不从，而使卓肆虐，亦才有余，而识不足者耶？】。
巴肃
巴肃为河南尹正身奉职
【案肃，字恭祖，渤海髙城人范载党锢传肃，仕至颍川太守，以钩党死于狱】。
史弼
史弼，年二十，为郡功曹，承前太守宋防秽浊之后，悉条诸生聚敛，奸吏百余人，皆白太守扫迹，还县髙名由此而兴。
【案弼，字公谦，陈留考城人，弼活钩党千余人，卒以忤侯览几死，岂天道无知耶】。
弼迁山阳太守，其妻钜野薛氏女以三互自上，转拜平原相。
【案范书不载，其蔡邕传云：朝议以州郡相党，人情比周，乃制婚姻之家，及两州人士不得对相监临，至是复有三互法，选用艰难，幽，冀二州久缺不补，邕上疏諌之章，懐注云三互，谓婚姻之家，及两州人不得交互为官也，东京末年制度，可笑如此】。
第五永
第五永为督军御史，使督幽州，蔡邕等天下名才士人，皆防祖饯于平乐馆髙彪送永在坐，因援笔书牍，【案永，京兆人，百官饯永邕等皆赋诗，彪独作箴，邕等甚美之，范并载其箴，则永乃以彪传矣。平乐馆，范作长乐馆，案皇甫嵩传称公卿大防于平乐观，又张説张温亦有祖道，平乐观之语，则此观乃东京祖饯之地，作平乐为是，观作馆，亦传写之音，似也，】。
杨震
震为太常，荐明经名士杨仲桓等五人，各从家拜博士【案，震见东观，记仲桓名伦，陈留人，时选举多不实，震之所荐，诸儒称之】。
震临殁谓诸子曰以牛车薄箦载柩还归
【案震饮酖，夕阳亭，太守移良承樊丰等防遣吏于陜县停留其丧，露棺道侧，是并不得还乡也，悲夫】。
震卒未葬，有大鸟五色髙丈余两翼，长二丈三尺，人莫知其名，从天飞下，到震棺前，举头悲鸣，涙出霑地，至葬日，冲升天上。
【案震，生有冠雀之瑞，死有大鸟之哀，岂皆黄衣与环之报耶？范畧】。
杨秉
秉奏侯参，故受罪臧累亿，牂牁男子张攸居为富室参横加非罪，云造讹言杀攸家八人，没入庐宅，又与同郡诸生李元之官共饮酒，醉饱之后戏，故相犯诬言，有滛慝之罪，应时捶杀，以人臣之杀行桀，纣之态，伤和逆理，痛感天地，宜当糺持以谢一州，又京兆尹袁逢于长安，客舍中得参重车三百余乗金银珍玩，不可称纪，【案秉见东观，记参常侍侯览之弟，时为益州刺史，秉劾之，后又劾览壮矣，】。
秉为豫荆，徐兖四州刺史，迁任城相，自为刺史，二千石，计日受俸，余禄不入私门。
【案范书同】
秉拜侍御史，多所弹纠，名由此显，京城咸称有宰相之才。
秉免归，雅素清俭，家至贫寠，并日而食，任城，故孝亷景虑赍钱百余万，就以饷秉闭门拒絶不受。
【案秉家贫，并食峻拒，餽遗真不愧清白吏子孙非三不惑者，孰能之】？
杨赐
杨赐，字伯钦，拜光禄勲，位特进，又嘉德殿前，有青赤气，诏特进，遣中使问赐祥异祸福，吉凶所在，以赐博学硕儒，故密谘问，宜极陈其意，赐上疏陈请，案春秋防天投蜺，海内乱，今妾嬖阉尹共专国，朝之所致也。
【案赐见东观记伯钦范作伯献余同】
宗琳
宗琳字伯真桥表琳明法律徴拜廷尉正
【案范书载荐陈球为廷尉不载琳事】
陈球
陈球，字伯真，为将作大匠，桓帝崩，营寝陵，躬亲作事，为士卒先，百工毕力。
【案球见东观记球，少涉儒学，令繁阳则拒，郡守之求贿，守零陵，则婴木城而斩贼后廷争，窦太后事，竖义甚健，不独监作陵园，省费巨万已也，】。
球祖父屯有令名
【案范不载】
陈瑀
瑀举孝亷辟公府，洛阳市长，后辟太尉府，未到，永汉元年，就拜议郎，迁吴郡太守，不之官。
【案瑀乃球子范不详载】
陈珪
球兄子珪，字汉瑜，举孝亷剧令去官，举茂才，齐北相珪子登，字元龙，学通今古，处身循礼，非法不行，性兼文武，有雄姿异畧一领广陵太守。
【案范书，珪乃球弟子为沛相，此云兄子为齐北相，未知正误登事，详见魏志】。
宗资
宗资字叔都，南阳安众人也，家代为汉将相名臣，祖父均，自有传。资少在京师，学孟氏易，欧阳尚书，举孝亷拜议郎，补御史中丞，汝南太守，署范滂为功曹，委任政事，推功于滂，任善之名，闻于海内也。
【案资事范，载党锢传，即所称，汝南太守范孟博，南阳宗资主画诺者也，推功任善，不免謡谤，以至贾祸，名之不可好也，如是】。
檀
与子孙同衣而行并日而食
【案，字文有，山阳瑕丘人补令，弃官去，而贫若此，其清不可及也，】。
贾淑
淑为舅，宋瑗报雠于县中，为吏所捕，系狱当死，郭泰与语，恳恻流涕，泰诣县令应操，陈其报怨，蹈义之士，被赦县不宥之，郡上言乃得原。
【案淑，字子厚，林宗乡人，先以凶德，许其自新，卒为善士】。
桓俨
沛国桓俨，字文林，罢，县居扬州从事屈豫室中庭，有橘树一株，遇其实熟，乃以竹籓树四面风吹动，两实堕地，以绳缚系树。
【案俨见东观记俨作范作严，未知孰是？范称俨仕为郡功曹，后徴辟皆不应，未尝为县也，东观记亦不序，其罢县事，谢书应别有据，夫桓荣以明经致大位，乃不意学之为利一言，出于肺腑，其累世见宗，岂皆醇儒哉？至俨父鸾之，緼袍糟食，不求赢余，俨之饷给餽遗，一无所受，足以洒为利，一言之羞矣，】。
承父婴
承父婴为尚书，侍郎服事丹墀，弥纶旧章，策文通训条在宫禁秘于省阁，惟承台郎，升复道取得为开览，其余他官莫敢闚，也。
【案范书有承宫，续汉书载宫子名叠，无承父婴，世本云：承姓衞大夫承叔乗之后抑或承父复姓，婴其名与】。
杨奇
杨奇，字公绰，通经，才性敏畅，入补侍中，天子所问引经据义，靡不条对。
【案奇为伯起，曾孙范附见传后，其对灵帝云，陛下之于桓帝，亦犹虞舜比德唐尧，其善诤不愧，乃祖】。
张驯
张驯，字子儁，与蔡邕共奏定六经文字，擢拜侍中，典领秘书，驯儒雅，敏达有智慧。
【案驯济隂定陶人后为大司农，蔡邕传载正定经文者凡七人，五官中郎将堂谿典光禄大夫杨赐諌议大夫马日防，议郎张驯韩説蔡邕太史令单飏】。
赵咨
东郡赵咨为东海相，人遗其双枯鱼噉之，二岁不尽，以俭化俗。
【案咨见东观，记范传咨不载，枯鱼事，遂令羊续独擅千古】。
咨在京师，病困故吏，萧建经营之，咨豫自买小素棺，使人取干黄土细，捣筛之聚，二十石临卒，谓建曰：亡后自着所有，故巾单衣，先置土于棺，内尸其中，以拥其上，【案咨遗书，勅子薄葬，范全载之，其文在前，汉杨王孙之上】。
贾琮
贾琮字孟坚为交阯刺史，时州人屯兵反，即移书告示，使其安资业，百姓歌之曰：贾父来晚，使我先反；今见清平，吏不敢饭，乃以琮为冀州刺史，旧典，传车骖驾，垂赤帷裳，迎于州界，及琮之部，升车言曰：刺史当远视广听，纠察美恶，何有反垂帷裳以自掩塞乎？乃命御者褰之，百城闻风，自然悚震。
【案琮，东郡聊城人，先为京兆尹，以交阯叛，故特举刺交，岁间，荡定徴拜议郎，余与谢同】。
琮在任三年为十三州最
公孙瓒
公孙瓒为郡主簿，太守刘君坐事槛车徴官法，不听，吏下亲近，瓒乃改容服，诈称侍卒，身执徒养，御车到洛阳，太守当徙日南，瓒具豚酒于北芒上，泣辞母墓，酹觞祝曰：昔为人子，今为人臣，太守遭事，当送日南拜而去，既行于道，得赦瓒还郡。
【案瓒，字伯珪，辽西令支人还郡，后举孝亷除辽东属国长史，以功封都亭侯，羌人畏之，即所称白马义从者也，天下兵起，谓可垂掌而得，迨后仅保易京，而卒见杀于袁绍，由其才大而识浅，耳】。
朱儁
朱儁为郡主簿，太守尹端，被坐讨贼许昭失利，为州所奏，罪应弃市，儁乃羸服间行，轻赍数百金到京师，赂主章吏，遂得刋，定州奏，故端得输作左校，端喜放降免而不知其由，儁亦终无所言。
【案儁，字公伟，会稽上虞人，后以功封钱塘侯，葢在皇甫嵩，伯仲之间者】。
蔡邕
蔡邕，字伯喈，以侍书御史，迁尚书，三月之间，周厯三台，迁侍中。
【案邕见东观，记，邕之就卓辟，乃迫于元凶，能族之焰，旋见敬礼，遂懐恩私亦所遭之不幸尔】。
灵帝建宁五年正月，车驾上原陵，蔡邕为司徒掾，从公行到，陵见其仪，忾然谓同座者曰：闻古不墓祭，朝廷有上陵之礼，始谓可损，今见其仪，察其本意，乃知孝明至孝，恻隠不可易旧，或曰本意云何？昔在长安时，其礼不可尽得闻也，光武即位，始葬于此，明帝嗣位逾年，羣臣朝士，感先帝不复闻见，此乃率公卿百僚就园陵而剏焉，尚书阶西，祭设神座，天子事亡，事存之意也。以帝圣孝之心，亲服三年，又在园陵，初兴此仪，仰察几筵，下顾羣臣悲切之心，必不可堪，邕见太传，胡广曰：国家礼有烦而不省者，昔不知先帝用心周密之至于此也，广曰：然，子当载之，以示学者，邕退而记焉。
【案，今礼有备于古者，墓祭是也。如生如存，虽圣人复起，不能废此，明帝之孝逺接舜文范不载，此亦阙畧矣】。
邕在王允坐，闻董卓死，有叹惜之音，允责邕曰：卓，国之大贼，杀主残臣，天地所不祐，人神所同疾，君为王臣，世受汉恩，国主危难，曾不倒戈，卓受天诛，而更嗟痛乎！便使收付廷尉，邕谢允曰：虽以不忠，犹识大义，古今安危，耳所厌闻，口所常玩，岂当背国而向卓也，狂瞽之词，谬出患入，愿黥首为刑，以继汉史，公卿惜邕才，咸共谏允，允曰：昔武帝不杀司马迁，使作谤书，流于后世，方今国祚中衰，戎马在郊，不可令佞臣执笔在幼主左右，后令吾徒竝受谤议，遂杀邕。
【案王子师之诛，邕为惧其讪毁，何其隘也？邕所作汉纪及十志，因乱散亡，惜哉！范称邕在允坐，殊不意言之而叹，有动于色，可谓善于形容，较谢倍觉，语妙且载，马日防救，邕语甚详，裴松之以此条为谢承之，妄记殆未览，羣史耳】。
袁闳
闳少修志节矫俗髙厉
【案闳，字夏甫，袁安孙瘁，身修行累徴不应党事将作，乃筑土室，潜身十八年，其苦节而可贞者与】。
闳父贺为彭城相往省谒，变名姓，徒行至府门，连日吏不为通，乳母从内出，见在门侧，面貌省瘦，为其垂泣，闳厚丁宁，此间不知吾，慎勿宣露也。
【案范书简畧不如谢书之腴】
袁
尝入京师，太学，其从父逢为太尉，呼与相见，遇逢宴防作乐，伏称头痛，不听音声而退，遂不复往，绍术兄弟，亦不与通。
【案，字邵甫，耻其门族贵势，乃变姓名，徒步师门，不就徴聘其清风，亮节千载，尚足砭人范畧】。
袁秘
秘字永宁，黄巾起，太守赵谦击之，军败，封观与主簿陈端门下督，范仲礼贼曹刘伟德主记，史丁子嗣记室，史张仲然议生，袁秘等七人，擢刀突阵，与战竝死。
【案秘乃袁忠之子忠，亦闳仲弟也，与观等死于阵，而太守获免，诏旌秘等门闾，号曰七贤，葢成仁取义，不愧曩训矣，范不载七贤，名】。
封观
封观字孝起南顿人
【案观，雅有志节，当举孝亷以兄名位未显，耻先受之，佯为瘖疾，其友于如此，宜其见难不避，与袁秘等以死衞主也范附见袁闳传】。
谢弼
谢弼字辅鸾东郡濮阳人
【案范书弼字辅宣东郡武阳人与此不同】
建宁中，青蛇见前殿，诏公卿以下陈得失，弼上封事曰：蛇者隂气所生龙之类也，龙有鳞甲兵之符也，洪范传曰：厥极弱。时则有龙蛇之孽。
【案弼奏对切直，遂忤奄，防舍生立节，时事可知矣！】。
葢勲
勲父字思齐官至安定属国都尉
【案勲，字元固，敦煌广至人，家世二千石，详见续书，勲刚直方格，面折董卓，长揖争礼，虽王允蔡邕，犹有愧焉。】？
勲迁颍川太守民吏叹咏不容于口
【案范称勲为汉阳太守或后遂迁颍也】
臧旻
旻有干才，达于从政，为汉良吏，初从徐州从事，辟司徒府，除庐奴令，冀州举尤异，迁扬州刺史，丹阳太守，是时边方有警，羌人出寇三府，举能迁旻，匈奴中郎将讨贼，有功徴拜议郎还京师，见太尉袁逢，逢问其西域诸国土地风俗，人物种数，旻具答言，西域本三十六国，后分为五十五，稍散至百余国，其国大小道里近逺人数多少，风俗燥湿，山川草木，鸟兽异物，名种不与中国同者，悉陈其状，手画地形，逢奇其才，叹息言，虽班固作西域传，何以加此。
【案旻广陵，射阳人范载子洪传中，仅称其有榦，事才而已，不具载】。
旻转拜长水校尉终太原太守
【案旻为从事，时上书讼第五访寃访竟赦出，其以公正发愤，不复知常侍之焰也，子洪以烈士见杀，可云世忠】。
胡母班
班王匡之妹夫，董卓使班奉诏，到河内解释义兵，匡受绍防收班系狱，欲杀之，以徇军班，与匡书云：自古以来，未有下土，诸侯举兵，向京师者，刘向传曰：投鼠忌器，器犹忌之，况卓今处宫阙之内，以天子为藩屏，幼主在宫，如何可讨？仆与太传，马公太仆，赵岐少府隂修俱受诏命闗东诸郡虽实嫉，卓犹以衔奉王命，不敢玷辱，而足下独拘仆于狱，欲以衅鼓，此何悖暴无道之甚者也，仆与董卓何亲戚，义岂同恶？足下张虎狼之口，吐长蛇之毒，恚卓迁怒，何其酷哉！死者人之所难，然耻为狂夫所害，若亡者有灵，当诉足下于皇天，夫婚姻者，祸福之机，今日着矣，曩为一体，今为血雠，亡人二女，则君之甥，身殁之后，慎勿令临仆尸骸，匡得是书，抱班二子哭，班遂死于狱。
【案班时为执金吾，董卓遣与韩融等譬解袁绍诸军，绍使王匡杀之，范不载，此书章懐注及裴松之魏志注皆録之章懐畧而裴详其中异者数字】。
髙榦
榦字元才，才志邈，文武秀出，父躬蜀郡太守，祖赐，司隶校尉。
【案魏志髙柔传称榦为柔，从兄据谢书则赐乃榦祖而为柔之，从叔祖是从父非从兄也，陈留耆旧传亦同，魏志误矣。榦为袁绍甥，始附袁氏，后降魏陈留圉人】。
隂修
南阳隂修为颍川太守，以旌贤，擢俊为务，举五官掾张仲方正，察功曹钟繇主簿，荀彧主记掾张礼贼曹掾，杜佑孝亷荀攸计吏，郭图为吏，以光国朝。
【案修之，所举皆属名儒，洵乎？国朝之光也，范阙】。
刘表
表受学于同郡王畅，畅为南阳太守，行过乎俭，表时年十七，进谏曰：奢不僭上，俭不逼下，葢中庸之道，是故蘧伯玉耻独为君子，府尹，若不师孔圣之明训，而慕齐之末操，无乃皎然，自遗于世，畅答曰：以约失之者鲜矣，且以矫俗也。
【案表，字景升，山阳髙平人諌王畅事范，载王龚传，后谢当同之表，年十七，而立论如此，葢虎子已有食牛之气矣，】。
赵昱
昱年十三，母尝病，经涉三月，昱惨戚消瘠，至目不交睫，握粟出，卜祈祷出血，乡党称其孝，就处士东莞綦毋君受公羊传，兼该羣业，至厯年潜志不窥园圃，亲疎希见其面，时入定省，父母，须臾，即还髙洁亷正抱礼而立清英俨恪，莫干其志，旌善以兴化，殚邪以矫俗，州郡请召，常称病不应，国相檀谟，陈遵共召不起，或兴盛怒，终不回意，举孝亷除莒长宣扬五教，政为国表防黄巾作乱，陆梁五郡，郡县发兵，以为先办，徐州刺史巴祗表功第一，当受迁赏，昱深以为耻，委官还家，徐州牧陶谦初辟别驾从事，辞疾逊遁，谦重令，扬州从事防稽，吴范宣防昱守意不移，欲威以刑罚，然后乃起，举茂才，迁广陵太守，贼笮融从临淮见讨，迸入郡界，昱将兵拒战，败绩，见害。
【案昱，字元达，琅邪人范称昱清已疾恶，太仆种拂举为方正，后笮融败走广陵，昱待以賔礼，融利广陵资货乗酒酣杀昱，放兵大掠，非拒战，败绩也，范説为是范书，及魏志俱附陶谦传】。
公沙穆
穆尝养猪，猪有病，使人卖之于市，与之言如售，当告买者，言病，贱取其直，不可言无病，欺人取贵价也，卖猪者，到市即售，亦不言病，其直过价，穆怪之，问其故，赍半直追以还，买猪人告语言，猪实病欲贱卖，不图卖猪人相欺，乃取贵直，买者言卖买私约，亦复辞钱不取，穆终不受钱而去也。
【案穆字文义，北海胶东人隠居东莱学者自逺而至后为农，令百姓称曰神明，范乃载之方术，传抑矣，此段文词拖沓，不类谢笔】。
穆子孚，字允慈，亦为善士，举孝亷尚书侍郎召，陵令上谷太守。
【案穆六子皆知名孚其着也】
骆俊
俊字孝逺乌桓人察孝亷补尚书侍郎，擢拜陈国相，人有产子厚，致米肉，达府主意，生男女者，以骆为名，袁术使部曲将张闿阳私行到，陈之俊所，俊往从饮酒，因诈杀俊，一郡吏人，哀号如丧父母。
【案范书，俊防稽人，则乌桓当作乌伤也，时陈国王宠善射，黄巾贼起，陈得独完，邻郡人多就之，俊倾资赈赡，竝得全活，后袁术求粮于陈，而俊拒之，因遣客诈杀俊亦忍矣哉！】！
伍孚
孚字德瑜，汝南吴房人，质性刚毅勇壮，好义力能兼人，孚少有大节，为郡门下书佐，其本邑长有罪，太守使孚出教，勅曹下督邮收之，孚不肯受教，伏地仰谏曰：君虽不君，臣不可不臣，明府奈何？令孚受教，勅外收本邑长乎？乞更受他吏，太守奇而听之，后大将军何进辟为东曹属，稍迁侍中，河南尹，越骑校尉董卓作乱，百僚震栗，孚着小铠于朝服，里挟佩刀，见卓欲伺便刺杀之，语阕辞去，卓送至閤中孚，因出刀刺之，卓多力，退却不中，即收孚卓曰：卿欲反耶？孚大言曰：汝非吾君，吾非汝臣，何反之有？汝乱国篡主，罪盈恶大，今是吾死日，故来诛奸贼耳，恨不车裂汝于市朝以谢天下，遂杀孚。
【案裴松之魏志注云：谢承记孚字及本郡则与琼同而致死，事乃与孚异，不知孚为琼之别名，抑别有伍孚也，葢未详之骃案，范书孚，事见董卓，传与此畧同但官越骑校尉，非侍中耳，伍琼则为侍中，当卓欲徙都长安，时琼与周玭同谏，遂受害，是琼未死时，卓恶未至，贯盈，何遽挟刀欲杀之，自杀，琼后卓迁都掘陵，罪恶山积，王允士孙瑞等谋诛卓，而孚亦于閤中行刺则孚与琼自是两人，特同郡耳，其同字或误也】。
郑
所注周易，尚书，毛诗，仪礼，礼记论语尚书大传中，乾象厯又着天文七政论鲁礼禘祫义六艺，论毛诗谱駮许慎五经异义答临孝存周礼难，凡百余万言，【案范书载，所着与此同，惟论语下有孝经一书谢脱误耳，自前汉经术聿兴，诸家竝起，至康成而集其成，遂令孔书大义有所归，宿辰巳之梦，即宣尼亦以为身后一人也】。
陆康
康字季宁，少惇孝悌，勤脩操行，太守李肃，察孝亷肃后坐事伏法，康敛尸送丧还，颍川行服礼，终举茂才，厯三郡太守，所在称治，后拜庐江太守。
【案范书阙吴志，陆绩传载绩，父康，汉末为庐江太守，即此，吴郡吴人】。
祢衡
祢衡与黄祖子射，尤善衡与俱读，蔡邕所作碑文，射爱其文，恨不写取衡谓射曰：吾虽一过，犹识其言，其两字不明，因书出之，射写还，比校皆无所误，惟两字【案衡，字正平，平原般人，衡才思云上，而狂生故态，令人侧目，鹦鹉一赋，善自况矣，】。
赵谦
赵谦字彦信太尉戒之孙蜀郡成都人
【案范献帝纪，初平元年二月，董卓以光禄勲赵谦为太尉，三年，诛董卓，李郭反，复以前将军赵谦为司徒，乃纪中又载，卓所爱奴，放纵为司，校尉赵谦所杀，卓大怒，召都官挝杀之，岂别有赵谦耶】。
徐
徐少遭父母丧，致哀毁瘁，欧血发病，服阕，隠居林薮，躬耕稼穑，勌则诵经，贫寠困乏，执志弥固，不受惠于人，【案，字季登，孺子之子隠居不仕汉末，寇贼纵横，皆约教不犯其闾，南州两世髙风动人如此，非寻常隠士也，】。
董袭
董袭志节慷慨武毅英烈
【案吴志称袭字元代防稽余姚人有传范阙】
刘翊
颍阳刘翊，好赈贫乏，陈国张季札吊国丧，值冰寒车毁，牛病不能进，翊逢之，推所乗车牛强与之。
【案翊字子相，颍川隂人翊能周施而不有其惠，尤人所难，后为陈留太守，时值丧乱，士大夫流离死亡，皆为救其困乏，宁俱饿死，其仁人耶？季札范作季礼，未知就是】。
佛
佛以癸丑七月十五日，托生于净，住国摩耶？夫人腹中，至周庄王十年甲寅四月八日生。
【案此全録梵书本行经中语范删为是】
三君
三君者，一时之所贵也，窦武，刘淑，陈蕃少有髙操海内尊而称之，故得因以为目。
【案此亦见范党锢传序中】
交阯
交阯七郡贡献皆从涨海出入
【案此与范同，今交阯国入贡，从粤西思明府陆路而来，与古异矣，】。
弩
髙帝在平城为敌所困一人俱角弩一张为备
【案此必封事中所述也范阙】
涉皇山
余暨有涉皇山
【案刘昭补志余暨属防稽郡无涉皇山名】
五经碑
灵帝诏诸儒正定五经，刋于石碑，为古文，篆，隶三体，立太学门外，瓦屋覆之，四面栏障，开门于南河南郡，设吏卒视之。
【案时，蔡邕与诸儒正定后，邕乃书丹刻石范书，见儒林传序，但云树学门，不细登也，今陜中西安府学有九经，及论语，孝经，尔雅碑共一百五十九，巻字样四十，巻间有搨本行世，案唐文宗时，郑覃以经籍刓缪，建石雠刋，准汉故事，太和七年，敕唐言度复定石经，字体在国子监，立石于开成二年告成，今观搨，本皆正书，且多仿欧虞法，礼记首月令以尊明皇讳纯，字以尊，宪宗其为开成所刻无疑，相传宋元祐中始置今学明，世宗时，因地震，倒损有王生别，刻小石补之，夫唐书谓文宗朝石经遗弃师法，不足观亦以其变分为正书耳。汉碑不可复得，则唐石经亦足宝贵矣，】。
蝗
永平十五年蝗起太山弥行兖豫
【案范书阙】
宁阳主簿
宁阳主簿，诉其县令，七岁不省主簿，乃上书曰：臣谓陛下为臣父章百上，终不见省，岂可北诣单于以告怨乎？帝乃大怒。
【案范书，宁阳主簿，事见虞诩传中佚，其名主簿，衒讦取戾，赖诩力救笞之而已，宁阳属东平国，故城在今兖州】。
周平王后
燕字少卿，其先出自周平王之后，汉兴，绍嗣封为正公，食采于汝濆也。
【案范书燕汝南安城人，宣帝时为郡决曹掾，代太守罪，当下蚕室，乃叹曰：我平王之后，正公孙，岂可以刀锯之余，下见先君，遂不食而死，孙嘉字惠文，从太守讨贼，以身扞之，可谓绳武者矣，传嘉序其先，故附见云】。
谏议大夫
傅翻，字君成，转谏议大夫，天性谅直，数谠言，武帝嘉之，【案范书不载，前汉承秦旧，为谏大夫，至后汉，乃增为諌议大夫，此是追序则误矣。】。
三男共娶
范延寿，宣帝时为廷尉，时燕赵之间有三男，共娶一妻，生四子，长各求离别争财，分子至闻于县，县不能决断，谳之于廷尉，于是延寿决之，以为悖逆人伦，比之禽兽，生子，属其母以子竝付母尸，三男于市，奏免郡太守，令长等无帅化之道，天子遂可其言。
【案此必封事中引叙及之，范书阙风化固重，乃置之弃市，且罪男贳女，于义何居？北堂书钞亦载谢书，此条文有小异】。
腹背毛
非腹背之毛羽翼之佐者也
【案书钞引此二，语在宰相条，内莫知谁指，删节过当，遂尔阙疑】。
后汉书补逸巻十二
<史部,别史类,后汉书补逸>
钦定四库全书
后汉书补逸巻十三  ，监察御史姚之骃撰，薛莹后汉书第一。
光武论
王莽之际，天下云乱，英雄并发其跨州据郡，僭制者多矣，人皆有冀于非望，然考其聪眀仁勇自无，光武俦也，加以寛博容纳，计虑如神，是以任光窦融，望风景附，马援一见覩顔识竒故能以十数年间，扫除羣凶，清复海内，岂非天人之所辅赞哉？古者师不内御，而光武命将，皆授以方畧使奉图而进，其有违失，无不折伤，意岂文史之过乎？不然，虽圣人其犹病诸。
【案此篇简括精悍，自是杰作末，叚如神龙掉尾，使人不可捉摸更佳，范论，但叙光武符瑞不及其开，剏大畧失史体矣，】。
明帝论
眀帝自在储宫，而聪允之徳着矣及临万机，以身率礼，恭奉遗业，一以贯之，虽夏啓周成继体，持统无以加焉，是以海内乂安，四夷賔服，断狱，希少有治平之风，号曰显宗，不亦宜乎！
【案永平之政，继美建武，虽察慧有余无伤，仁政薛书，揄竭致，未为过也。】。
章帝北巡
章帝北巡下长平，御池阳宫，东至髙陵造舟至于泾而还。
【案此建初八年事，前书音义曰：长平坂在池阳，南去长安五十余里，则北巡，范作西巡，为是】。
灵帝猎
灵帝光和元年校猎广成苑
【案范书，载帝以光和五年，校猎上林苑，厯函谷闗遂巡狩于广成苑，夫广成非巡狩之地，从校猎是】。
王霸白氷
光武至蓟，上王郎，使兵至上发蓟，晨夜驰骛，至下曲阳滹沱河，导吏还，言河流澌无船，不可渡，遣王霸徃视实然，霸念恐惊众，即还白氷牢可渡，比至氷可乘，帝遂得渡滹沱河。
【案此见东观记文之工拙，东观不如范书，此又逊本书矣，】。
李膺抗志
李膺，字元礼，颍川襄城人抗志清妙，有文武儁才，迁司校尉，为党事自杀。
【案膺见谢书抗志清妙四字甚隽】
马防论作乐
上以太常乐丞鲍邺等上乐事，下车骑将军马防防奏言：建初二年七月，邺上言：王者饮食必道，须四时五味，故有食举之乐，所以顺天地，养神明，求福应也，移风易俗，莫善于乐，乐者，天地之和，不可久废，今官乐但有太簇，皆不应月律，可作十二月均，各应其月气乃能感天地，和气宜应，明帝始令灵台六律而未设其门，乐经曰：十二月行之，所以宣气丰物也，月开斗建之门而奏歌其律，诚宜施行，愿与待诏严崇及能作乐器者共作治，考工给所当，诏下太常，太常上言：作乐器直钱百四十六万，请太仆作成上奏寝，今明诏下臣防，臣辄问邺及待诏知音律者皆言圣人作乐，所以宣气致和顺隂阳也臣愚以为可顺上天之明，待因嵗首令正发，太簇之律，奏雅颂之音，以立太平，以迎和气，其条贯甚备，诏书以防言下三公。
【案防见东观记夫，十二月，律以宣气导和，其系至钜，然分寸长短，毫厘千里，所最难定，自京房作准代律，后世竟无解人，东京已然，何论后代？牛铎玉尺，纵黍，横黍之纷纷也，然气之法，似有验于听声，缦室葭灰密，其法以试之，庻乎有证，防亦以律学难明，只发太簇一律而十二月之乐，遂无传焉，所谓宣气导和者，安在范志不载】。
虹见
灵帝光和元年，虹昼见，御所居崇徳后殿前庭中，色青赤。
【案此详见后张纪中】
八俊
李膺，王畅，荀绲朱寓魏朗，刘祐，杜楷赵典为八俊，【案此见范党锢传序中，绲作星，楷作密时，杜密、故太仆荀昱为沛相，皆为有司奏捕考楷，别无所见，绲则畏惮，宦官方为子娶常侍女，虽为一龙，岂得以俊目之，从范是】。
白波贼
黄巾郭秦等起于西河白波谷时谓之白波贼
【案，是时董卓遣中郎将牛辅撃之不能却也，范畧】。
后汉书补逸巻十三
钦定四库全书
后汉书补逸巻十四  ，监察御史姚之骃撰，张璠汉记第一。
明徳马后
明帝马皇后不喜出游未尝临御窓牖
【案此与东观记同，坤道主静明徳之母仪深矣，】。
张酺
张酺事，太常桓荣，讲论不怠，每朝防辄讲于御前，以论难当意，音动左右。
【案酺事详见东观记】
卢芳
芳安定人属国【阙，】数千畔，在参蛮芳，从之，诈姓刘氏，自称西平王会匃奴，向林王将兵来降，参蛮【阙】芳，因随入匈奴，留数年，单于以中国未定，欲辅立之追母楼，且王求入五原，与假号将军李兴等结谋兴，北至单于庭迎芳，芳外倚匈奴，内因兴等，故能广畧边郡。
【案，建武初，彭宠反渔阳，单于与共连兵，因复权立卢芳使入居五原，后芳复叛入匈奴，单于贪得汉财帛，乃遣芳降而芳以自归，为功汉赏，竟不行，单于大恨，入冦尤深，芳真小人之尤也，】。
杜诗
杜诗为南阳太守，治作水，排教化大行，号曰杜母，【案诗，事详见谢书】。
梁冀
梁冀聚土作山，十里九坂，以象二崤，穷极工巧，积金玉明珠，充牣其中。
【案冀见东观记】
梁冀起兔苑于河南，移檄所在调发生兔，刻其毛以为识，人有犯者罪至死。
【案，冀穷贪极悖，遂取灭亡，诸事皆细载范传，盖当时之爰书也，】。
左雄
左雄为尚书令限年四十先试经然后举孝亷
【案雄见谢书，限年试才事，亦详见谢书，徐淑论中】。
范丹
范丹，中平二年卒，三府各遣令史奔吊，累行论諡，佥曰宜为贞节先生，会葬二千余人。
【案丹，见谢书丹，狷急违时，穷居单陋，至于遗令，以薄为道，平生苦节，无与俦比，乃殁身而吊，葬之盛若此，彼生荣而死，不哀者，竟何益哉？累行之举，出自大将军何进非私？諡也】。
宋穆之
宋穆之年二十，为郡督邮，迎新太守到界上太守，见穆之问曰：君年少为督邮，将因族世自有令徳，穆之曰：郡中瞻仰，明公以为孔子非顔渊不敢使迎太守大竒其才问曰：贞妇孝子，隐闇未彰，言于府，穆之曰：方今圣化大行，文武未坠于地，家有贞妇，户有孝子，比屋连栋，不可胜记，太守叹曰：吾非仲尼督邮，所谓顔囘者也，【案此即朱穆事已见谢书，但稍畧耳东汉以二字名者，少虽范书，穆传不载此事，然其为公叔无疑】。
朱穆
朱穆好学，每精思至行坠坑坎，亡失冠履，不知马之几足也。
【案穆见谢书，穆行谊，文章俱踔厉英发，疑其天分，逈絶不知其由于躭学也，范同】。
梁冀第池中船无故自覆，问掾朱穆曰：舟所以济渡，万物不施，游戯也，而今覆者，天戒将军，当济渡，万民不可长，念乐游而已。
【案穆，屡奏记谏，冀词皆切直，不独覆舟之对也，】。
朱穆卒，蔡邕与门人述其体行，諡为文忠先生，夫諡者上之所赠，非下之所造，故顔闵至徳不闻有谥，朱蔡各以衰世臧否不立，故私议之。
【案前，穆父卒，时穆与诸儒谥为贞宣先生，及穆卒，蔡邕仿而行焉，张记议以微词是也。同时荀爽，亦闻而非之，见袁书】。
李固
桓帝窦皇后崩，中常侍曹节、王甫欲以贵人礼葬，太尉李固自扶舆起，椒自随，谓妻子曰：若太后不得配桓帝，吾不生还矣。
【案固见谢书，固以桓帝初年，即为梁冀所，其窦后之立在，延熹八年之冬至灵帝，熹平中，感疾而崩，则此断非固事范书属之，李咸是也。】。
吴祐
吴祐父恢为南海太守，欲杀青简以写经书，祐年十二谏曰：海濵旧多珍怪，上为国家所疑，下为权戚所望，此书若成，则载之兼两，昔马援以薏苡兴谤，王阳以衣囊徼名，嫌疑之间，诚先贤所慎也，恢乃止。抚其手曰：吴氏世不乏季子矣。
【案祐见东观记，祐后家居，牧豕行吟，则杀青之谏，非特逺嫌亦以持介于童子时见之矣，手范作首】。
郭纯
郭纯为颍川太守，光武诏曰：贤能太守，去帝城不逺河润九里，冀京师并防其福。
【案诸书，无郭纯名此条与华书郭伋，事同疑伋，譌纯也，】。
张温
张温以司空拜，加车骑将军，征韩遂，丙辰，引温于崇徳殿下温以军礼，长揖不拜。
【案，温后以车骑将军，拜太尉范无传，见灵帝纪中，韩遂北宫伯玉之党，挟羌同叛者】。
马防
马防兄弟贵盛大起第观连阁弥亘
【案防见东观记】
杨秉
秉为太尉，尝曰：我有三不惑：酒！色，财也，天下称为名公【案，秉见东观记，末世竞尚髙名即口不言钱，而醇酒妇人，且以为名士，风流，岂知古人所称为名公者，乃即在圣贤理学中也。憨名者，其思之】。
宋登
宋登，字叔阳，出为颍川太守，市无二价，路不拾遗，病免，卒于家，汝隂人配社祀之。
【案登宋由子，京兆长安人，尸而祝之，社而稷之，登之遗爱深矣，范列儒林传】。
陈球
陈球为零陵太守，州兵朱盖等反，球守城，大木为弓，羽矛为矢，机发之逺射千余人，斩朱盖等。
【案球见东观记时，零陵以下湿，编木为城，不可守，而球独婴城破贼，盖忠且勇矣，范同】。
周景
周景父荣，章和世为尚书令，初，景厯位牧守，好善爱士，每嵗举孝亷延请入上后堂，与家人宴会，如此者数四，及赠送既备，又选用其子弟，常称曰移，臣作子，于义何伤？先是，司徒韩縯为河内太守，在公无私，所举一辞而已，后亦不及其门戸曰我举若可矣，不令恩偏，积一家也，当时论者或两讥焉。
【案景见谢书荐贤为国市恩，何为过犹不及，吾宁取韩矣，范同】。
种暠
永昌太守，铸黄金为蛇，献梁冀益州刺史种暠发其事，【案暠，字景伯，河南洛阳人，时暠逮捕驰传上言：冀由是衔怒，乃陷暠】。
荀顗
荀顗上书顺帝曰：自入正月久隂不雨云者雨之具也，【案范书阙雨具，字甚新，颖】。
孔融
孔融拜太中大夫，虽居家失势，賔客日满其门，爱才乐士，常若不足，每叹曰：坐上賔常满，罇中酒不空，吾无忧矣。
【案融，字文举，鲁国人亦称孔北海爱才，乐士常若不足，八字儁妙，范不及】。
融在郡八年，仅以身免，帝初都许，融以为宜畧依旧制定王畿，正司隶为千里之封，乃引公卿上书言其义，是时天下草创，曹袁之权未分，融所建明，不识时务，又天性气爽，颇推平生之意，狎侮太祖，太祖制酒禁，而融书啁之曰：天有酒旗之星，地列酒泉之，郡人有防酒之徳故尧不饮千钟，无以成其圣，且桀纣以色亡国，今令不禁婚姻也，太祖外虽寛容而内不能平，御史大夫郗虑知防以法免融官。
【案文举，自当以文学显，北海贼冲之地而董卓，故以处融所云，才疏意广，迄无成功，不能为相讳也。曹瞒呼吸，生杀而文举狎侮之，卒使移鼎之举，待之身后，未必非北海相之功耳，】。
虎贲士有貌似蔡邕者，融每酒酣，辄引与同坐，曰：虽无老成人，尚有典刑，其好士如此。
【案北海好士时露狂态遂为千古嘉话范同】
王龚
龚字伯宗有髙名于天下，顺帝时为太尉，初，山阳太守薛勤丧妻不哭，将殡临之日，幸不为夭，复何恨哉！及龚妻卒，龚与诸子并杖行服，时人或两讥焉。
【案龚山阳髙平人妻者，齐也，故制服以朞而杖与不杖，以经三年之丧与否，而分我】。
【朝律法，与宋文公家礼皆然，东汉礼制未定，故多参差，勤之所为畧祖防庄若龚礼以义起，中行之道，两讥何为？范不载】。
王畅
王畅，字叔茂，名在八俊，灵帝时为司空，以水灾免，而李膺亦免归，故郡二人，以直道不容，当时天下以畅膺为髙士诸危言危行之徒，皆推宗之，愿涉其流，惟恐不及，会连有灾异，而言事者皆言三公非其人，宜因其变以畅膺代之，则祯祥必至，由是宦竖深怨之，及膺诛死，而畅遂终废于家。
【案畅见谢书，即龚子也，此条文笔疏古，范书所无】。
郑泰
泰字公业，少有才畧多谋计知天下将乱隂交结豪杰，家富于财，有田四百顷，而食常不足，名闻山东，举孝亷三府辟公车徴皆不就。何进辅政？徴用名士以泰为尚书侍郎，加奉车都尉，进将诛黄门，欲召董卓为助，泰谓进曰：董卓彊忍寡义，志欲无餍，若借之朝政，授之大事，将肆其心，以危朝廷，以明公之威，徳据阿衡之重任，秉意独断，诛除有罪，诚不待卓以为资援也，且事留变生，其鉴不逺又为陈时之要务，进不能用，乃弃官去，谓颍川人荀攸曰：何公未易辅也，进寻见，卓果専权，废帝闗东义兵起，卓会议大发兵，羣僚咸惮卓，莫敢忤防。泰恐其彊，益将难制，乃曰：夫治在徳不在兵也，卓不悦，曰：如此兵无益耶？众人莫不变容，为泰震栗，泰乃诡辞而对曰：非以无益以山东不足加兵也，今山东议欲起兵，州郡相连，人众相动，非不能也，然中国自光武以来，无鸡鸣狗吠之警，百姓忘战日久，仲尼有言：不教民战，是谓弃之，虽众不能为，一也，明公出自西州，少为国将，闲习军事，数践战塲，名称当世，以此威民，民懐慑服二也。袁本初公卿子弟，生长京师，体羸妇人张孟卓东平长者，坐不窥堂，孔公绪能清谈髙论嘘枯吹生，无军帅之才，负霜露之勤，临锋履刃，决敌雌雄，皆非明公敌三也。察山东之士，力能跨马，控勇等，孟贲捷齐庆忌，信有聊城之守，策有良，平之谋，可任以偏师，责以成功，未闻有其人者，四也；就有其人，王爵不相加，妇姑位不定，各恃众怙力，将人人棊跱，以观成败，不肯同心共胆，率徒旅进，五也闗西诸郡北接上党，太原，冯翊，扶风安定，自顷以来，数与羌战，妇女载防挟矛，弓负矢，况其悍夫以此，当山东忘战之民，譬驱羣羊向虎狼，其势可必，六也；且天下之权勇，今见在者不过并凉匈奴，屠各湟中义从八种，西羌皆百姓素所畏服，而明公权以为爪牙，壮夫震悚，况小丑乎？七也；又明公之将帅，皆中表腹心，周旋日久，自三原狭口以来，恩信醇着，忠诚可逺任智谋可特使，以此当山东解合之虚诞，实不相若，八也。夫战有三亡，以乱攻治者亡，以邪攻正者亡，以逆攻顺者亡，今明公秉国政，平讨夷凶，宦忠义克立，以三徳待于三亡，奉辞伐罪，谁人敢御九也。东州有郑康成，学该今古，儒生之所以集，北海邴根，矩清髙直亮羣士之楷式，彼诸将若询其计画，案典校之，彊弱燕。赵，齐，梁非不盛，终见灭于秦，吴，楚七国，非不众而不敢逾荥阳，况今徳政之赫赫，股肱之邦，良欲造乱，以徼不义者，必不相然，讃成其凶谋，十也。若十事少有可采，无事徴兵以惊天下，使患役之民相聚为非，弃徳恃众以轻威重，卓乃悦，以泰为将军，统诸军击闗东或谓卓曰：郑泰智畧过人而结谋，山东今资之士马，使就其党，窃为明公惧之，卓収其兵马留拜议郎，后又与王允谋共诛卓，泰脱身自武闗走东归，后将军袁术，以为州刺史，未至官，道卒，时年四十一。
【案泰河南，开封人，司农众之曽孙，裴松之注，魏志引此传独详范书，皆大同时，有剪裁润色处，则后来者居上，要之，亦先难后易耳，泰范作太传中，皆称其字，盖蔚宗避其祖讳也，】。
蔡邕
蔡邕，字伯喈，陈留圉人，六世祖勲，与鲍宣卓茂，不仕新室，父棱亦有清白行，谥贞定。
【案邕见东观记范同】
邕上灵帝书云：伏见幽州突骑，冀州强弩为天下精兵，国家赡核。
【案时，因三互禁忌，选用艰难，幽，冀二州久缺不补，故邕上疏言：此范作幽，冀旧壤，铠马所出，与此异】。
灵帝时，虹昼见庭中，引议郎蔡邕诣金商门问，对曰：虹霓，小人女子之祥也。
【案范杨赐传云虹堕嘉徳殿前】
初，蔡邕以言事见从，名闻天下，义动志士，及还，内宠恶之，邕恐，乃亡命海濵徃来依太山羊氏，积十年，卓为太尉，辟为掾，以髙第为侍御史，治书三日中，遂至尚书，后迁巴东太守卓上，留拜侍中，至长安，为左中郎将，卓重其才，厚遇之，每有朝廷事，常令邕具草及允将杀邕，时名士多为之言，允悔，欲止而邕已死。
【案温侯杀中郎事谢书文过烦，此则过简乃至一无色泽，惟范书详畧得中语亦轻，隽所云删润者易为功耶？】。
王允
布兵败，驻马青琐门外，谓允曰：公可以去，允曰：安国家，吾之上愿也，若不获则奉身以死，朝廷幼主，恃我而已，临难茍免，吾不为也。努力谢闗东诸公以国家为念，傕汜入长安城，屯南宫掖门，杀太仆鲁馗，大鸿胪周奂，城门校尉崔烈，越骑校尉王颀，吏民死者不可胜数，司徒王允挟天子上宣平城门避兵，傕等于城门下拜伏地叩头，帝谓傕等曰：卿无作威福，而乃放兵纵横，欲何为乎？傕等曰：董卓忠于陛下，而无故为吕布所杀，臣等为卓报仇，勿敢为逆也；请事竟，诣廷尉受罪，允穷逼出见，傕傕诛允及妻子宗族十余人，长安城中男女大小，莫不流涕，允字子师，太原祁人也，少有大节，郭泰见而竒之曰：王生一日千里，王佐之才也，泰虽先达，遂与定交。三公并辟厯豫州刺史，辟荀爽孔融为从事，迁河南尹，尚书令，及为司徒，其所以扶持王室，甚得大臣之节，自天子以下皆倚赖焉。卓亦推信之，委以朝廷。
【案此与范书同子师被害，一节散见，董卓传张记汉事，不用列传体，故序其爵里，独后云】。
荀淑
淑有八子，俭；绲，靖，焘汪爽肃敷，淑居西豪里县令，苑康曰：昔髙阳氏有才子八人，遂署其里为髙阳里，时人号曰八龙。
【案淑字季和，颍川颍隂人亦称神君髙阳八龙千载艳羡，当由朗陵世徳耳敷范作尃】。
淑博学有髙行与李固，李膺同志友善，防李昭于小吏，友黄叔度于防，童以贤良方正徴对策讥切梁氏，出补朗陵侯相，卒官。
【案，时李固，李膺皆师宗于淑后，淑卒，李膺时为尚书，自表师丧，非但同志，友善而已】。
荀爽
爽字慈明，防好学，年十二，通春秋，论语，躭思经典，不应徴命积十数年，董卓秉政，复徴爽爽欲遁去，吏持之急，诏下郡即拜平原相，行至宛陵，又追拜光禄勲，视事三日，策拜司空，爽起自布衣，九十五日而至三公。
【案爽，一名谞，即所称荀氏八龙，慈明无双者也，范同】。
荀爽为三公食不过一肉脱粟饭坐皮褥
【案范不载，爽晩节应董卓之徴未十旬而取卿相，或疑出处有乖，然观其自奉，若此，则亦有不得已焉，朱紫阳云：荀淑正言于梁氏，用事之日，而其子爽已濡迹于董卓，専命之朝，及其孙彧，则遂为唐衡之壻，曹操之臣而不知其非，盖刚大直方之气，折于凶虐之余，而渐图所以全身之计，则党锢之祸，有以敺之也】。
荀悦
悦清虚沈静，善于著述，建安初，为秘书监，侍中，被诏删汉书，作汉纪三十篇，因事以明臧否？致有典要，其书大行于世。
【案悦，字仲豫，朗陵长俭之少子，汉纪一书当世，盖己大行张璠书，此有欣慕焉，故续作汉纪以效之，乃卒为袁宏所揜，书之行世，固有幸不幸也，】。
何颙
颙字伯求，少与郭泰贾彪等，游学洛阳，泰等与同风好颙，显名太学，于是中朝名臣，太傅陈蕃，司隶李膺等皆深接之，及党事起，颙亦名在其中，乃变名姓，亡匿汝南间，所至皆交结其豪杰，颙既竒太祖而知，荀彧袁绍慕之，与为奔走之友，是时天下士大夫多遇党难，颙常嵗再三私入洛阳，从绍计议，为诸穷窘之士，解释患祸，而袁术亦豪侠，与绍争名，颙未尝造术，术深恨之。
【案颙，南阳襄郷人，颙轻袁术，术后于众坐数颙，三罪，且言当杀之，赖宗承解免而止，见汉末名士传术之怨毒何深也？颙后以谋诛董卓，事觉自杀，亦人杰哉！颙援救党人，而范书以殿党锢，传固宜】。
董卓
卓更铸小钱，悉取洛阳及长安铜人，钟簴飞亷铜马之属以充铸，又太史灵台及永安候铜门，楯亦取之，【案卓临洮人，卓凶暴滔天，寰宇崩沸，更铸一事，其小者耳，范无灵台，一叚】。
桥
桥字公祖，厯位中外以刚断称，谦俭下士，不以王爵私亲，光和中为太尉，以久病策罢，拜太中大夫，卒，家贫乏产业，柩无所殡，当世以此称为名臣。
【案公祖，梁国睢阳人，赤称桥公，魏祖微时，公为知己，后为文祭墓，有车过，腹痛之言，适为桥公累耳，】。
皇甫嵩
卓抵其手，谓皇甫嵩曰：义真怖未乎？嵩对曰：明公以徳辅朝廷大庆方至，何怖之有？若淫刑以逞，将天下皆惧，岂独嵩乎卓黙然，遂与嵩和解。
【案嵩见谢书，对卓数语，词义凛冽，元凶亦为沮丧，山阳公载记称卓为太师，嵩为御史中丞，拜于车下，且有鸿鹄，变凤之谀，卓遂以卿早服，今日可不拜凌嵩，呜呼！义真人杰，岂若是哉？怖未范作犕未】。
贾琮
贾琮为荆州刺史，将入界髙褰车防曰：刺史当逺视广听何为而垂帷乎？
【案琮见谢书余同】
王立
初，天子败于曹阳，欲浮河东下，侍中，太史令王立曰：自去春，太白犯镇星于牛斗，过天津，荧惑又逆行守北河，不可犯也，由是天子遂不北渡河，将自轵闗东出立又谓：宗正刘艾曰：前太白守天闗与荧惑会金火交会革命之象也。汉祚终矣，晋魏必有兴者立后，数言于帝曰：天命有去就，五行不常，盛代火者，土也，承汉者，魏也，能安天下者，曹姓也，唯委任曹姓而已，公闻之，使人语立曰：知公忠于朝廷，然天道深逺幸勿多言。
【案，此献帝当李郭相攻时事，袁纪称四年，日食时，未晡八刻，太史令王立奏曰：晷过度，无变也。朝臣皆贺，帝令焉，未晡一刻而食，贾诩奏立司不明，请付理官，帝诏宥之，则立之术数，恐亦未精，此殆为老瞒作説客也，】。
少帝出奔
帝以八月庚午，为诸黄门所刼，步出谷门，走至河上，诸黄门既投河死，时帝年十四，陈留王年九嵗兄弟独夜步行，欲还宫，闇暝逐萤火而行数里，得民家以露车载送辛未，公卿以下与卓共迎帝于北芒阪下。
【案少帝以嫡长当立，乃为董卓所废，虽即位仅六月，然已两改元矣，范虽附见，灵帝纪中，宜更立少帝，纪方合流离，播迁宫卫，棘阉寺之祸，乃至于斯】。
献帝命名
灵帝以帝似已故名曰协
【案范书阙帝王纪曰协字伯和】
献帝入长安
帝入长安，幸未央宫，将入宫，日大雨昼晦，翟雉飞入长安宫。
【案时，董卓逼帝迁都，因焚洛阳宫庙，故灾异如此，范阙】。
刘璋论
刘璋愚弱，而守善言，斯亦宋襄公徐偃王之徒，未为无道之主也，张松法正，虽君臣之义不正，然固以委名附质，进不显陈事势若韩嵩，刘光之説刘表退不告絶奔亡，若陈平，韩信之去项羽，而两端携贰，为谋不忠，罪之次也。
【案璋刘焉子蜀志云：字季王，夫张松以私忿，劝璋絶曹而结刘及璋遣法正将兵迎备，松且劝备于会袭璋，后谋败而被戮，宜矣】。
于阗
莎车王杀于阗王，于阗，大都末出城，见野豕欲搏之，乃人语曰：无杀我，我为汝杀，莎车将军，都末异之，即与兄弟共杀莎车王。
【案此见范莎车国传都末所杀，乃莎车将君，得非王也，】。
北郊
北郊在雒阳城北六里
【案范书，在城北四里，月令章句云：北郊六里，因水数也。范误】。
时人语
时人为之语曰：不畏彊御陈仲举，天下模楷，李元礼【，案此见范党锢传序，夫太学生三万余人，郭林宗贾伟节为之冠，而学中褒，语不及之，则二子之韬光潜徳可知后党事起，林宗竟自皭然，伟节且西行，以解党祸，明哲保身，盖有素矣，薰以香自烧膏，以明自销，彼余子者，亦何为哉！】！
后汉书补逸巻十四
钦定四库全书
后汉书补逸巻十五  ，监察御史姚之骃撰，华峤后汉书第一。
明帝
馆陶公主为子求郎，不许，赐钱千万，明帝谓羣臣曰：郎官上应列宿，出居百里，非其人，则民受其殃。
【案此见范明帝纪，史记曰：太微宫后二十五星郎位也，】。
陈愍王宠
陈愍王宠善弩射，其秘法以天覆地载，参连为竒又三微三小，三微为经，三小为纬，经纬相将万胜之方，然要在机牙，十发十中，中皆同处。
【案宠，陈敬王之后，以善射之，故遭乱能全，后为袁术所杀，惜哉！此数语絶似子书句陗而链范，但云善弩射而已，不详载】。
邓禹
邓禹字仲华，拜大司徒，年二十四，内文明徳行纯备【，案禹见东观记范同】。
禹为司徒，天下既定，常欲逺名势有子十三人，各使守一艺。
【案髙宻善教子孙故后嗣能延其泽】
李通
李通字文元以防记説光武为大司空
【案通见东观记时，有刘氏复兴，李氏为辅之防，故云】。
臧宫
宫攻延岑，悉降其众，上玺书劳宫，赐吏士绛缣六千匹，【案宫见东观记，时宫众多食少，乃为疑兵以进，卒能破敌，自是乗胜定蜀，壮矣哉！延岑公孙述将也，范不载玺书，事】。
宫与祭遵击更始将左房韩顔
【案范书韩作韦】
宫屡下郡邑，帝使太中大夫张明持节拜宫为辅威将军。
【案范书逸张明名】
祭遵
祭遵字弟孙，建武二年，为征卤将军，南击农，贼弩中遵口，洞出流血，众见遵伤，稍引退，遵呼出止之，士卒战皆百倍，遂大破之，为人亷洁奉公，及卒，光武叹曰：安得忧国奉公如祭征卤者乎！
【案遵见东观记农贼名厌新柏华范同】
岑彭
岑彭説降朱鲔迁征南将军，治军整齐，秋毫无犯，【案彭见东观记，彭尝为鲔校尉令，故帝命徃説之彭以诚动，非徒恃舌也，】。
陈俊
俊从击铜马贼，进至满阳，拜为强弩偏将军，赐绛衣九百领，以衣中坚同心士。
【案俊见东观记】
张步畔俊追讨，斩之，帝赐玺书曰：将军元勲大着，威震青，徐两州有警，得専征之。
【案范不载玺书】
冯异
异为征西大将军，时三辅大乱，异讨之，与赤眉贼，会大破于崤，防追击之，又大破行巡上书言状，不敢自伐，诸将或欲分其功，诏云征西功，若丘山也。
【案异见，东观记行巡，隗嚣将也，大树将军，本谦退而诏书归美若此，女惟不伐，天下莫与女争功，古帝岂欺我哉？诏语具载范传】。
吴汉
汉在朝廷惟公
【案汉见东观记此出白帖甚不成语】
郑兴
郑兴更始立拜为谏大夫使安集闗西
【案兴，见东观，记兴初，事更始继，依隗嚣因嚣不从，諌乃诡词归汉，鸟能择木，已绕树三匝矣，知其所止，盖其难乎】。
冯衍
衍祖父立生满年十七丧父早卒满生衍
【案东观，称衍祖即野王生痤，痤生衍，范书亦同此，恐有误】。
衍说亷丹背莽丹，不从而战死，衍西归，后吏以亡，军下司命，乘传逐捕，故亡命河东。
【案衍，固战国説客之余习既亡命，后乃以计説鲍永后卒归汉室，其文具载范传】。
朱晖
晖年五十失，妻昆弟欲为继室，晖叹曰：时俗希不以后妻败家者，遂不娶。
【案晖见东观记，是时晖拜尚书，迁太守矣，贵易妻，人情乎失，且不续贤哉！朱季】。
樊宏
樊宏字靡卿，为光禄大夫，位特进，宏为人谦卑畏慎，不求茍进。
【案宏见东观记，樊氏世徳宏复绍之，天道好谦，母怪其福祚之绵延也，】。
马援
马援为陇西太守遇长吏如兄弟委以任之
【案援见东观记】
桓荣
桓荣，字春卿，为太子太傅，以太子经学成毕，上疏谢归，道太子以书谢。
【案荣见东观记】
荣以少傅，迁太常，明帝即位，尊以师礼，甚见亲重，拜之乗舆每幸太常府，令荣东面坐，设几杖，会百官。
荣弟子丁鸿学最髙
【案荣卒，时除都讲生八人补二百石，其余门徒多至公卿，则丁鸿翼翼，此外尤多，孔门阨穷，于斯为盛，】。
荣长子雍卒小子郁嗣
【案范书不载雍卒】
桓郁
桓郁，字仲恩，为议郎，敦厚笃学，传父业，以尚书教授，门徒常数百人，选侍中，帝以郁先师子有礼让，甚见亲厚，常居中论经书，问以政事，不离左右，帝自制五经章句，令郁校定于宣明殿中。
【案郁见东观记五经章句，应作五行章句，东观及范，皆同此误】。
郁上书乞身，天子忧之，有诏公卿议，议者皆以郁身为名，儒学者之宗，可许之，于是诏郁以侍中行服。
【案归田行服，寻常之理，朝廷虽甚乏才，岂必倚一棘人以治乎？公卿此议，甚正明，张居正当国，夺情从政，孝既亏矣，忠于何有？至有身居外吏，或贪恋善地，或亏帑待补因之，伪饰舆情，使督抚入告，以希在任守制者，皆小太常之罪人也，】。
郁六子，普延焉，俊鄷良普嗣，矦传国至曽孙絶鄷良子孙，皆博学有才能。
乐松
乐松，家贫为郎，尝独直宿台上，无被食糟糠，明帝每入台，辄见松，问其故而喜之。
【案松，河内人，其为郎时，明帝曽以怒撞之矣，乃复喜之，且有大官之赐，遂为直郎，故事，贤哉帝也，范书见钟离意传松作崧】。
吴雄
河间吴雄，字季髙以明法律，桓帝时，以廷尉致位司徒，雄少时家贫，母死，葬人所不封之地，丧事趋办，不卜时日，巫皆言其族灭而雄子防孙恭三世为廷尉，以法为名家。
【案范书阙，近世日者，及青乌家多拘泥，牵制致人，世窀穸，不能以时皆当以吴雄为法也，纣以甲子日亡，武以甲子日兴，西家之东即东家之西斯二，言极超卓，可以解惑】。
伏恭
伏恭为太仆，帝临辟雍，于行礼中拜防为司空，儒者以为荣。
【案防，字叔齐，琅邪东武人伏氏通经世胄，明帝临雍，而拜为三公，乃以昭帝崇儒之徳儒者何荣焉？范同】。
应慎
应慎为将作大匠，发众奸，皆极其刑，豪猾吏累迹视事，五年，省费以亿万。
【案此疑即应顺之误见后】
陈宠
陈宠为司空府故事，督属籍不通，賔客以防交闗宠去籍通客，以明无所不受，论者大之，宠奏议，温粹有智，号为明相。
【案宠见东观记】
宠字昭公以徳行明敏入为尚书宠，性周宻常称人臣之义，苦不畏慎，自在枢宻谢门人不复教拒知友，时赐宠剑，得鍜成剑，以其敦朴。
【案宠既去，籍通客矣，而谢门人拒知友，复周宻如此，盖通客所以集众思，谢友所以戒请托，二者固竝行不悖也，矫节之士多不接，賔客惟一二昵友，暮夜徃来徒为识者，鄙耳】。
江革
革性至孝，临淄令杨音髙之设特席，显异巨孝于稠人广众中，亲奉钱以助供养。
【案革见东观记俗吏以钱谷簿书，便谓了却官事，敬敷五教，全不知之，杨音褒赐巨孝可称，凯以强教矣，】。
帝于革，恩宠有殊，京师贵戚各奉书致礼，革终不报书，一无所受。
第五伦
盖延代鲜于褒为冯翊多，非法第五，伦数切谏，延恨之，故滞不得举。
【案伦见东观记】
上谓伦曰：闻卿为市掾，人有遗母，一笥饼者，卿从外来见之，夺母笥，探口中饼，信乎？伦对曰：实无此众人，以臣愚蔽，故为生是语也。
【案东观文大同此较妥适】
韦彪
韦彪上疏曰：欲急民所务，当先除其患，其原在尚书，典枢机，天下事一皆决之，不可不察。
【案范书阙】
郑众
郑众，字仲师，为大司农，在位以清正称，其后受诏作春秋，删十九篇。
【案，众见东观记，众世其经学，少时曽作春秋，难记条例矣，今又受诏作此也，】。
众为左冯翊，政有名迹，建初六年，代邓彪为大司农，是时，朝议欲改弊，农田盐铁事，众谏以为不可，诏数切责至，被奏劾，众执之不移。
【案范书，作时议为盐铁官云云，盖欲复前汉卖盐铁置官，以兴利之举，当时必有桑孔之徒，倡为此议，司农争之，得春秋书丘甲田赋之意矣，】。
宋均
宋均，字叔庠，为郎中，时年十五，好经书，每休沐日，辄受业博士，通诗礼，善论难，至二十余，调补辰阳长。
【案均见东观记范同】
均为九江太守，五日一听事，冬以日中夏以平旦蝗飞南，到九江界，辄东西分时，多暴虎，先是，设槛捕之，犹多伤害，均下记曰：夫虎豹在山，鼋鼍在渊，物性所托，故江淮之间，有猛兽犹江北之鸡豚也，数为民害，咎在贪残，令退贪残，进忠良去槛穽，虎遂东渡江去。
【案均为守，必政简易行，故可五日一听事，否则案山积矣，居二千石者必有蝗，分虎渡之化，然后可以五日为期，范阙听事三语】。
郅恽
郅恽拜长沙太守崇教化表异行
【案恽见东观记】
马防
马防字孝孙，行车骑将军事，位列九卿，班同三府，与长水校尉耿恭同征卢水，羌还，帝亲驾幸其府。
【案防见东观记防字，范作江平东观作公平而东观，又有一条作字孝孙者，华书故同此也。】。
张英
张英迁武威太守遇长吏如兄弟委以任之
【案范书阙张奂曽守武威，英奂字仿当是误耳，】。
任延
任延拜九真太守，民俗不好田作，常告籴交阯，每致困乏，延乃令铸作田器，教民以牛耕，置吏巡行。
【案延见东观，记地力转移，全资人力，而佃渔火食，剏造必自圣贤，延之教民，其九真之庖牺，神农乎】。
冯豹
冯豹，字仲文，为尚书郎，勤力不懈，每奏事，不报，常伏省阁下，每从昏至明，帝闻而嘉之，乃加赏赐。
【案豹，冯衍子范书，帝闻而嘉之，下有使黄门持被覆豹，勅令勿惊二语，亦佳话也，】。
何敞
敞为汝南太守，修治鲖阳旧陂，溉田万顷，垦田三万。
余咸赖其利吏民立石颂敞功徳
【案敞见东观记鲖阳县，属汝南郡，故城水经注云：葛陂东出为鲖水】。
亷范
亷范为武原太守，下车申明赏罚，诛锄奸猾，表用良吏，【案范见东观记】。
范迁蜀郡太守生子皆以亷为名
【案范书，不载以姓名，子与贾彪，任延宗庆而四矣，何东汉循吏之多也，】。
卫羽
卫羽为州从事，时常侍单超兄子匡为济隂太守负其势，大为贪放，刺史第五种，欲收之，闻羽素抗厉，乃召羽谓曰：闻公不畏彊御，今欲相委以重事，若何？对曰：愿庻几于一割，羽出，遂驰至定陶，闭城门，收匡賔客亲吏四十余人，七日中起发其臧五六十万，种即举奏，一州震栗。
【案此见范第五种传州兖州也】
耿康
耿康字伯初，为征西将军，出西域，康壮勇，与士简易，镇抚单于，匈奴与国懐其恩信。
【案范书阙】
陈元
陈元，字襄孙，时议欲立左氏传，博士范升奏以为左氏浅末，不宜立，元闻之，乃诣阙上疏争之，更相辨对，凡十余上，帝卒立左氏学，太常选博士四人，元为第一，【案元字，范作长孙与下条同，元父钦习左氏，元少传父业，鋭精覃思，遂为左丘功臣，范具载元疏，文甚闳辨】。
陈元字长孙，以才髙著名辟司空掾，宋受罪，上书讼之，言甚切直，又敷陈当世便宜事。
【案范不载讼宋事】
郭伋
伋为颍川太守，召见辞谒，帝劳之曰：郡得贤能太守，去帝城不逺河润九里，兾京师并蒙其福也。
【案伋见东观记河润九里四字采自南华移用于此，更觉语妙】。
卫飒
卫飒迁桂阳太守，下车修庠序之教，设婚姻之礼，期年，邦俗从化。
【案飒见东观记】
徐防
安帝即位，太尉徐防以灾异，冦贼策免就国，凡三公以灾免，始自防也。
【案防见东观记】
张奋
张奋为大司马在位名为清白
【案奋，字雅通，张纯子，永元中，代刘方为司空，未为司马也，又世祖时已改大司马为太尉，其司空司徒皆去大名，此定误耳】。
桓焉
桓焉，明经笃行，有名称，以尚书授安帝，拜太傅，録尚书复入授顺帝于禁中因宴见，奏宜引三公，尚书入省事，天子从之。
【案焉，见东观记焉，遭母忧，逾年，即依诏夺服所称，经明行笃者，安在】。
孔奋
奋为武都太守，美行爱之如骨肉，无义憎之如仇，讐【案奋见东观记】。
班固
固拜为郎中，使终成前所著书学者，莫不讽诵，自为郎中，遂见亲近，读书禁中，或继日连夜，每行巡狩，辄献上赋颂，朝廷有大议，使难问公卿，辩论于前，赏赐恩宠甚渥，然二世位不过郎中。
【案固见东观记文章，憎命达理，有固然，其位不显，其文则耀，孟坚两世如此，觉文人九命可以不作】。
乐恢
恢荐颍川杜安安，擢为宛令，以病去，章帝行过颍川，安上书，召拜御史，迁至巴郡太守，而恢在家，安与恢书通问，恢告吏口，谢且让之，曰：为宛令不合志，病去可也，干人主以闚觎非也。违平生操故，不报，安亦节士也，年十三，入太学号竒童洛阳令周纡自徃候安，安谢不见，京师贵戚，慕其行，或遗之书，安不发，悉壁藏之，及后捕案贵戚，賔客安开壁出书，印封如故。
【案恢见东观记，安固志士，但不无宦情耳，而恢絶之，如此，则恢又加安一等矣，范不载】。
任浦
任浦拜武都太守路不拾遗
【案范书阙】
倪寛
倪寛为南阳太守，平心举善，每自刻责，吏民爱敬，不敢欺负。
【案范书阙】
郭躬
郭躬，字仲孙，为廷尉正，迁廷尉，家世掌法律，镇自廷尉左监为廷尉，凡郭氏为廷尉者七人。
【案躬颍川阳翟人，父，习小杜律，断狱平恕，躬能世其学，亦遂世其官也】。
刘恺
刘恺为太常论议，常引正大义，诸儒为之语曰：难经伉伉，刘太常。
【案恺，字伯豫，刘般子恺议牧守，宜行三年丧，议除臧吏禁锢子孙，皆醇正典，核从经术湛深，来诸儒语范阙】。
岑熈
岑熈为东郡太守，招聘隐逸，与参政事，无为而化，视事二年，舆人歌之曰：我有枳棘，岑君伐之，我有蟊贼，岑君遏之，狗吠不惊，足下生牦，含哺鼓腹，焉知凶灾，我喜我生，独于斯时，美哉！岑君于戯神慈。
【案熈见谢书于戯神慈谢作于戱在兹】
袁良
袁良明经为太子舍人
【案范书阙】
黄琼
黄琼迁尚书令习见故事号为补职
【案琼见东观记】
黄琼，字世英，为仆射，顺帝久废，借田琼曰：上古圣帝，莫不敬恭，神明躬郊庙之礼，亲借田之勤，书奏，上从之，次日还迁令也。
【案范书全载琼疏词甚恺切】
鲁恭
鲁恭拜司徒，数有忠言，陈正得失，恭在位，选辟髙第至列卿，郡守数十人。
【案恭见东观记君，辟门相开，阁荐贤，自是宰臣事唐杜悰厯事三朝，未尝荐士，时号秃角犀，夫犀乃秃角竟何物？耶鲁恭可法矣，】。
刘寛
刘寛为南阳太守，好为诸生，讲论经义，不严而治，【案寛见东观记】。
寛遇民如子，未尝疾言遽色，为南阳太守，教民种柘，养蚕织履，生民之利。
【案守令与民最亲，召父杜母，岂必尊如天帝，惟遇民如子，则威严自无所用，合观二条，文饶之于百姓，何教养兼备也，】。
阳球
阳球补尚书郎，闲达故事，其所奏议，常为台阁所崇信，【案球见东观记】。
赵孝
赵孝字长平，拜长乐卫尉复徴弟礼为御史中丞，礼亦恭谦，行已类乎孝，帝嘉其兄弟笃行，欲宠异之，诏礼十日一就卫尉府，大官送供具，令共相对尽欢，数年礼终，帝令孝从官属送丧归葬，天下荣之。
【案孝见东观记，明帝之褒孝，兄弟所以教天下之为人子，为人弟者至矣，觉宪老乞言，犹为具文也。】。
刘平
刘平为全椒长狱无系囚
【案平见东观记】
应顺
应顺，字华仲，少给事郡县为吏清公，不发私书，举孝亷尚书郎转右丞，迁兾州刺史亷直无私迁，东平相，赏罚必信，吏不敢犯，有梓树生于防，事室上事，后母至孝，众以为孝感之应，时窦宪出屯河西，刺史二千石皆遣子弟奉赂遗宪，宪败后，咸被绳黜，顺独不在其中，由是显名，为将作大匠，视事五年，省费亿万。
【案顺为应奉曽祖见范应奉传中不详载】
韩演
梁皇后崩，韩贵人大幸，将立大将军，冀欲分其宠谋，冒姓为贵人，父演隂许诺及冀诛，事发，演坐抵罪。
【案范书，演棱孙也，注云：字伯南，桓帝时为司徒，坐党梁兾遣归，后徴拜司】。
鲍徳
鲍徳为南阳太守，时多荒灾，惟南阳丰穰，吏人爱悦，号为神父。
【案范书阙今人但知有神君不知有神父也】
周燮
周燮専精理易，不读非圣之书，不修贺问之好，有先人草庐，结于冈畔，下有陂田，常肆勤以自给，非身所耕，渔不食。
【案燮见谢书范同】
桓典
焉长子衡，早卒，中子顺，顺子典典十二丧父母，事叔母如事亲，立亷操不取于人，门生故吏问遗一无所受，【案典，见东观记范畧】
典在御史，十年不调，后迁平津都尉，钩盾、令羽林中郎，【案十年，范作七年，行行避骢，宦竖切齿，虽曽破贼，未许调也。】。
崔琦
崔琦作白鹤赋以讽梁冀冀幽杀之
【案琦，字子玮，涿郡安平人范作兾，遣琦归后，令刺客隂求杀之与此异】。
刘宠
刘宠，字祖荣，拜会稽太守，政不烦苛徴为将作大匠山隂有五六老叟，人赍百钱送宠曰：鄙生未尝识郡，朝自明府以来，狗不夜吠，人不见吏，今闻当见弃去，故自扶送，宠为人选一大钱受之。
【案宠见谢书范同】
宋登
宋登为汝隂令为政明能，号称神父，出为颍川太守，市无二价，道不拾遗。
【案登见张记】
袁逢
嘉平中袁逢为三老锡玉杖
【案逢袁安之孙，字周阳，范载其常为三老，无锡杖事，嘉平应作中平此讹也，】。
班超
班超投笔叹曰：大丈夫当立功异域，以取封侯，安能久事笔耕乎？
【案超见东观记末，语范作，安能久事笔研间，此作笔耕较隽，是六朝人藻语研，田心织，皆权舆于此】。
超使西域，至鄯善，有匈奴使来，超夜奔卤营，斩得匈奴节使屋，赖带副使，比离支首及节。
【案时，超以吏士三十六人，斩敌三十余级，余众百许人悉烧死，功亦伟矣。范佚匈奴使名】。
张济
张酺子蕃，蕃生磐，磐生济济，字元江，灵帝初，杨赐荐济明习典训为侍讲。
【案济见范张酺传位至司空】
赵壹
赵壹，字元叔，汉阳西县人体貌魁梧，身长九尺，美须眉，望之甚伟，恃才倨傲，为郷里所摈，后屡抵罪，几至死，友人救得免，乃作刺世疾邪赋，以舒其怨愤。
【案范书同壹，又有解摈，及穷鸟赋诸篇，多肮脏不平之笔，固狂生也，】。
杨震
杨震为太尉，中常侍樊丰骄恣，震常切谏，由是共谮震罢，遣归本郡，遂仰鸩薨，葬日，有大鸟来止停树上，须臾下地，行徐步到柩前，止立低头泪出，更共抱持，终不惊骇。
【案震见东观，记大鸟事华，书所记独详文甚，腴泽】。
李膺
膺字元礼，迁仆射，与太传陈蕃戮力，悉心弥缝，遗阙【案，膺见谢书】。
张堪
张堪为渔阳太守，帝常召见诸郡计吏，问其风土及前后守令能否，蜀郡计吏，樊显进曰：渔阳太守张堪昔在蜀，其仁以惠下，威能讨奸，清亷无以为比，上曰：何以为徴？显曰：昔公孙述破时珍。寳山积卷掘之物，足富十世，而堪去职之日，乘折辕车，布被囊而已，帝闻叹息，【案堪见东观记】。
应劭
劭弟珣字季瑜司空掾珣生玚
【案，劭著述百三十六篇，皆传世，魏志载玚字徳琏弟璩字休琏，咸以文章显也，范不载，珣名】。
袁安
安字邵公，好学，有威重，明帝时为楚郡太守，治楚王狱，所申理者，四百余家，皆蒙全济，安遂为名臣，章帝时至司徒，生蜀郡太守京京，弟敞为司空，京子阳太尉阳四子，长子平，平弟成，左中郎将，竝早卒，成弟逢，逢弟隗皆为公。
【案，安见东观，记安理楚狱时显宗方震怒，吏案急迫，掾史叩争，以为阿附反卤，法与同罪，而安毅然以身全之，此尤人臣所难者，阳范作汤，阙平名风俗通云：汤有子十二人，亦与此异】。
论曰：陈平多隂谋而知其后必废，邴吉有隂徳夏侯胜识其当封及子孙，终陈掌不侯，而邴昌绍国，虽有不类，未可致诘，其大致【阙】然矣，袁公窦氏之间，乃心帝室，引义雅正，可谓王臣之烈，及其理楚狱，未尝鞫人于臧罪，其仁心足以覃乎后昆，子孙之盛，不亦宜乎！
【案此论文甚跌宕，有马迁笔意，范书论袁公竝同章懐以为皆华词也，】。
陈寔
陈寔在郷闾，平心率物，有盗夜入其家，止于梁上寔隂见之乃自整拂，命子孙训之曰：夫人不可不自勉，不善之人，未必本恶，习与性成耳。如梁上君子者是矣。盗大惊，自投于地，寔徐譬之曰：视君状貌，不似恶人，然当由贫困，今遗绢二疋，自是县无复盗窃。
【案寔，字仲弓，颍川许人，谥文范，先生亦称陈太丘，其送张让父丧，人以为善类，赖以全活者甚众，黄勉斋讥其屈辱全身，不可为法洵，然此条范书皆同】。
来艳
艳好学下士，开馆养徒，少厯显位，灵帝时，位至司空，【案艳见范，灵帝纪，又蜀志来敏传称父艳为司空，即此，来歙之后，义阳新野人】。
何熈
熈字孟孙，少有大志，不拘小节，身长八尺五寸，体貌魁梧，善为容仪，举孝亷为谒者賛拜殿中，音动左右，和帝佳之厯位司校尉，大司农，永初二年，南单于与乌丸俱反，以熈行车骑将军征之，累有功，乌丸请降，单于复称臣如旧，会熈暴疾卒。
【案魏志何防传防曽祖名熈在，安帝时官车骑，陈郡阳夏人，东观记有何熈？似又一人也，】。
范滂
范滂以党事，下黄门北寺滂，以同囚多婴病，乃请先就格，遂与同郡袁忠等争受楚毒。
【案滂见谢书范同】
蔡邕
初，蔡邕在陈留，邻人有以酒召邕者比徃而酒已酣客，有弹琴于屏，邕至门，潜听之，曰：以乐召我，而有杀心，何也？遂反？将命者告，主人以蔡邕至门而去，邕素为邦乡所宗，主人遂自追问其故，邕具以告，莫不怃然，弹琴者曰：我向见螳螂方向鸣蝉，蝉将去而未飞，螳螂为之一前一却，吾心耸然，惟恐螳螂之失蝉也，此岂为杀心而形于声者乎？邕笑曰：此足以当之矣。
【案邕见东观记范全，袭华书畧増数字更觉，生色】。
皇甫嵩
皇甫嵩拜车骑将军，领冀州牧，嵩温防士卒，甚得众情，每军行顿止，须营幔修立，然后就舍帐，军士皆食，尔乃尝饭，嵩既破黄巾，威震天下。
【案嵩见谢书】
崔骃
骃拟雄解嘲，因作达防讥，雄以为范蔡邹衍之徒乘衅相顾，诳曜诸侯者也，而云彼我异时，又曰：窃赀卓氏，割炙细君，斯盖士之遗行，而云不能与此数公者，同以为失类而改之也。
【案骃，字亭伯，涿郡安平人范但称骃拟，雄解嘲，作达防以答之焉，竟以长岑长比之莽，大夫非其伦矣，华书序达防之原，深于知亭伯者也，】。
杨彪
彪与马日防卢植蔡邕等著作东观
【案彪字文先，杨赐子彪于熹平中徴拜议郎应于此时预著作也，范不载】。
王甫使门生王翘辜于郡界彪发其奸
【案中常侍，乃有门生范佚，其名华原，载之以遗臭尔，然昏浊之世，天子亦门生矣，何有于羣小乎明季，大僚有拜，阉人为假父者，是又出门生下矣，】。
王允
夫士以正立，以谋济以义成，若王允之推董卓而分其权，伺其间而弊其罪，当此之时，天下之难解矣。本之皆主于忠义也，故推卓不为失正，分权不为不义，伺间不为狙诈，是以谋济义成而归于正也。
【案允，见张记此论文笔如并州，快剪爽人心目，范书全袭此段，但小増损之惟难，解易作悬解，用庄子中语殊费，诠释文人狡狯，固如是耶？】。
应玚
玚，祖奉字世叔，才敏善讽诵，故世称应世叔读书，五行俱下，着后序十余篇，为世儒者，延熹中，至司校尉，子劭，字仲逺亦博学多识，尤好事，诸所撰述，风俗通等凡百余篇，辞虽不典，世服其博闻。
【案玚字徳琏应劭从子自应顺至玚，竝有才名，七世通显，奉及劭事，俱别见】。
崔瑗
瑗爱士，好賔客盛修肴膳，或言其太奢，瑗闻之怒，敇妻子曰：吾并日而食，以供賔客，而反以获讥，士大夫不足养如此，后勿过菜具，无为诸子所蚩也，终不能改，奉禄尽于賔飨也。
【案瑗见谢书范无怒敕妻子语】
华歆
歆少以髙行显名避，西京之乱，与同志郑泰等六七人间步出武闗道遇一丈夫独行，愿得俱皆哀，欲许之，歆独曰：不可，今已在危险之中，祸福患害，义犹一也。无故受人不知其义，既以受之，若有进退，可中弃乎？众不忍，卒与俱行，此丈夫中道堕井，皆欲弃之，歆曰：已与俱矣，弃之不义，相率共还出之，而后别去，众乃大义之【，案歆字子鱼，平原髙唐人为魏尚书令，非汉臣也，华书作序传，故详载之】。
孙策畧有扬州盛兵狥豫章，一郡大恐，官属请出郊迎，教曰：无然策，稍进复白发兵，又不听，及策至一府，皆造閤请出避之，乃笑曰：今将自来，何遽避之？有顷，门下白曰：孙将军至请见，乃前与歆共坐谈议，良久，夜乃别去，义士闻之，皆长叹息，而心自服也，策遂亲执弟子之礼，礼为上賔，是时四方贤士大夫避地江南者甚众，皆出其下，人人望风，每策大会，坐上莫敢先发，言歆时起更衣，则论议讙哗，歆能剧饮，至石余不乱，众人微察，尝以其整衣冠，为异江南，号之曰华独坐。
【案歆子孙贵盛，故魏志亦多褒词，至于华传，犹今人为祖父作行述，胪列髙行连篇累简，不足供阅者，一哂而已，】。
文帝受禅，朝臣三公已下，竝受爵位，歆以形色忤时，徙为司徒而不进爵，魏文帝久不怿，以问尚书令陈羣曰：我应天受禅，百辟羣后，莫不人人悦喜，形于声色，而相国及公独有不怡者，何也？羣起离席，长跪曰：臣与相国曽臣汉朝心虽悦喜，义形其色，亦惧陛下实应且憎，帝大悦，遂重异之。
【案歆副，郗虑勒兵收伏，后歆就牵后出，千载下犹令人发指，岂于魏文受禅，反尔不怡，此附会之词，不足信也。】。
歆淡于财，欲前后宠，赐诸公莫及，然终不殖产业，陈羣常叹曰：若华公，可谓通而不泰清，而不介者矣。
【案歆与管幼安锄菜，见金管挥锄，不异瓦石，歆捉而掷之，其于财欲岂能淡然者】。
华表
峤父表，字伟容，歆之子也，年二十余，为散骑常侍，后终光禄大夫，每言吾祖称时人説皇甫嵩之不伐，汝豫之战，归功朱儁，张角之捷，本之于卢植，收名敛策而已，不有焉，盖功名者，世之所甚重也，诚能不争，天下之所甚重，则怨祸不深矣。
【案表，乃歆子仕晋为尚书，非东汉人，因华书谱叙连类及之，又所论列，乃汉名臣，故不敢妄削，峤表中子也，】。
董卓
王允与吕布及士孙瑞谋诛董卓，有人书吕字于布上，负而于市歌曰：布乎布乎？有告卓不悟，三年四月，帝疾愈，卓入朝，布持矛刺卓，兵士趣斩之。
【案卓见张记】
卓欲迁都长安，召公卿以下大议，司徒杨彪曰：昔盘庚五迁，殷民胥怨，故作三篇以晓天下之民，而海内安穏，无故移都，恐百姓惊动麋沸，蚁聚为乱，卓曰闗中肥饶，故秦得并吞六国，今徙西京，设令闗东豪彊敢有动者，以我彊兵踧之，可使诣沧海，彪曰：海内动之甚易，安之甚难，又长安宫室壊败不可卒复，卓曰：武帝时居杜陵，南山下有成瓦窑数千处，引凉州材木东下，以作宫室，为功不难，卓意不得，便作色曰：公欲沮我计邪！边章，韩约有书来，欲令朝廷必徙都，若大兵来下，我不能复相救，公便可与袁氏西行，彪曰：西方自彪道径也，顾未知天下何如耳！议罢卓，勑司校尉，宣璠以灾异劾奏，因策免彪。
【案此见范杨彪传范语更简隽】
郭汜
汜飨公卿议欲攻傕，杨彪曰：羣臣共鬭一人，刼天子一人质公卿，此可行乎？汜怒，欲手刃之，中郎将杨密及左右多谏，汜乃归之。
【案刘艾，献帝记云：汜张掖人范云汜，一名多董卓，以为校尉，后与李傕共攻长安，为卓报仇，中原版荡，无宁日矣，】。
梁冀妻
梁冀妻孙夀色美善为妖态，作愁眉啼妆堕马髻，折腰步龋齿笑，以为媚惑。
【案兾妻媚态以孽为祯妖由人兴不亡何待】
冀爱监奴秦宫，官至太仓，令得入妻夀所夀见宫屏御者，以言事因通焉，宫威权大震，二千石皆拜谒之【，案秦宫一生花里活，冀实活之，身不行道，不行于妻子，非独夀之罪也】。
南单于
南单于遣使诣阙，奉蕃称臣，入居于云中，遣使上书，献骆驼二头，文马十匹。
【案此建武二十六年事】
灵帝治南宫
灵帝时，遂使钩盾令宋典缮治南宫，又使掖庭令毕岚铸铜人四，列于苍龙，武阙外，又铸四钟，皆受二千斛，悬于堂及云台殿，殿前又铸天禄，虾蟇吐水，渴乌施于桥西，洒南北郊路，以省百姓，洒南道之费。
【案灵帝委体宦孽，南宫灾，后税天下田钱，以修宫室，汉终四百，不待山阳公也诸事，特其细者，范不载】。
世宰相
东京杨氏，袁氏累世宰相，为汉名族，然袁氏车马衣服，极为奢僭，能守家风，为世所贵，不及杨氏也。
【案杨氏清白吏子孙，虽鸡肋遭难，止及一身，袁氏于董卓之时，罹祸最酷，故奢僭，乃造物之所忌也，】。
东观
学者称东观为老氏藏室，道家蓬莱山，谨案史记老子周守藏室之史也，索隐曰：藏室史，乃周藏书室之史也，又张汤传，老子为柱下史，即藏室之柱下，因以为官名，【案东观二语见范书，窦章传太仆邓康重章，是时，学者称东观云云，遂荐章入东观，为校书郎，华书，疑即同之，谨案以下系注，或非华书本文，俟攷】。
明章二帝
魏文帝称明帝察察章帝长者
【案范书论章帝亦用此二语】
执金吾
执金吾掌从领宿卫
【案此乃官志一条】
二十八将
中兴二十八将，前世以为上应二十八宿，未之详也，然咸能感会风云，奋其智勇，称为佐命，亦各志能之士也。【案范书，统论云台，诸将文多排语，不甚竒崛论首数言，笔意不伦，注以为华词也？】：
论鲍永冯衍
夫贵者负势而骄人，才士负能而遗行，其大畧然也二子不其然乎？【指鲍永，冯衍】冯衍之引托妻之譬得矣，夫纳妻皆知取詈已者，而取士则不能，岂非反妒情易，而恕义情难，光武虽得之于鲍永，犹失之于冯衍也。
【案范论全袭，此后畧増二语耳，此论文甚峻峭，有国策从横意】。
后汉书补逸巻十五
<史部,别史类,后汉书补逸>
钦定四库全书
后汉书补逸，巻十六  ，监察御史姚之骃撰，谢沈后汉书第一。
郑敬隐居
敬闲居不修人伦，新迁都尉，逼为功曹，防事前树时，有清汁以为甘露，敬曰：明府政未能致甘露，此青木汁耳，辞病去，隐处精学，蛾陂中隂就虞延竝辟不行，同郡邓敬，因折茇为坐，以荷荐肉，瓠瓢盈酒，言谈弥日，蓬庐荜门，琴书自娱，光武公车徴不行。
【案范书，敬字次都，与郅恽同为汝南门，下掾相厚甚后，恽举孝亷敬终不就茇，坐荷盘，千载韵事宜，入世説栖逸巻中，范附载郅恽传】。
胡广定汉制
太傅胡广，博综旧仪，立汉制度，蔡邕，因以为志，谯周后改定，以为礼仪志。
【案范书，礼仪志应系节録旧文，谢书独穷其源，似不欲竟，揜为己有者，其厚薄何如？近世著述，家林立，然徃徃有借昔人不传之书，掠美自衒，甚则前贤成书，无力锓板，从其子孙售之，以为己作，又否则抄蕞诸书，类为一编，不足当识者一哂矣，窃人之财，犹谓之盗，况窃人之书，以成己名乎】。
蔡邕撰志
蔡邕引中兴以来所修者为祭祀志
蔡邕撰建武以后星验着明，以续前志，谯周接继其下，【案邕徙朔方，上书求还，续成十志，其后书旋告成，谯周继之，亦邕之功臣也，】。
闵贡
闵贡字仲叔
【案贡己见】
皇后配享
上以公卿所奏明徳皇后在世祖庙，坐位驳议，示东平王苍苍上言：文武宣，元祖祫食髙庙皆以配先帝所制，典法设张，大雅曰：昭哉来御，慎其祖武，又曰：不愆不忘，率由旧章，明徳皇后宜配孝明皇帝于世祖庙，同席而供馔。
【案东平，以遵祖制，为典礼，不事更张，允为至当大雅，诗今本作昭兹来许，绳其祖武】。
大水
安帝永初元年，郡国大水，漂没民人，死者以千数，【案范书，是时郡国四十一大水】。
蝗
延熹九年州六郡连水旱蝗害
【案范书不载】
雍郷
燕有雍郷赤眉所改
牛兰山
鲁阳有牛兰山
【案范志南阳郡鲁阳有牛兰累亭不言山】
参防
参防有青山属国降羌众数千人居山田畜
【案参防在北地郡故属安定见范志】
后汉书补逸巻十六
钦定四库全书
后汉书补逸巻十七  ，监察御史姚之骃撰，袁崧后汉书第一。
光武皇帝
光武封泰山云气成宫阙
【案世祖封禅事，详见东观记云：气语甚藻丽，与嵩呼万嵗同而词人罕用之，当由未见袁书耳】。
前汉自成，哀以下天地，纵横巨猾，窃命刘氏旧泽犹存，而瞻乌之望，殆絶世祖以渺渺之，起白水之濵，身屈无妄之力，位举羣贤竝列于时，懐玺者十余，建旗者数百髙才者居南面，疾足者为王公，茫茫九州，分脔切，湣湣苍生尘消鼎沸，我扇之以仁风，驱之以大威，雪霜被而茨棘，枯横网，振而逆鳞，扫羣材毕，凑人与能，数年之间，廓清四海，虽曰中兴，与夫始剏业者，庸有异乎？诚哉马生之言固已寥廓大度，同符髙祖又等太宗之仁，兼孝宣之明，一人之体，其殆于周，故能享有神器，据乎万乘之上矣。
【案斯论，词乃胜意，竟入六朝体矣，唐太宗作司马书论赞乃全用骈句，益不足观】。
明帝
明帝讳阳一名庄字子丽
【案范书直作讳庄亦不载帝字】
灵帝
光和四年帝于西园弄狗以配人
【案灵帝曽以带绶，冠狗矣，今复以配人，何宠狗乃尔也，蔚宗以为在位者皆如狗，噫，狗茍固如是耶？】。
贾复
贾复从击邓奉追至夕阳聚
【案复己见范志宛有夕阳聚即此】
耿弇
弇少学诗礼明鋭有权谋
【案弇己见，范称弇父，况以明经起家弇，少习父业，可称肖子】。
帝使光禄大夫樊宏诏况曰：惟况功大，不宜监察，从事边郡，寒苦不足，久居其诣行在所。
【案，况据上谷，本与彭宠同功，恐上疑之子，弇因求徴还故上遂遣使持节迎况亦防之也。】。
张步至临淄大城东，将攻弇，弇上书曰：臣据临淄，深堑髙垒张步从剧县来攻，疲劳饥渴，欲进诱而攻之，欲去随而击之，臣依营而战，精鋭百倍，以逸待劳，以实击虚，旬日之间，步首可获，上是其计。
【案弇，后果大破步兵，光武称其有志者事竟成，宜哉此疏，精悍简老，直是名作，当与其用兵，同范不载】。
宋
宋为司空，秉政恭约，轻财重义，有公仪之风，不与民争利。
【案己见】
伏湛
伏湛建武二年拜尚书典定旧制
【案湛己见，光武知湛名儒旧臣，欲令干任内职，故然】。
隗相
隗相养母至孝，母好饮江流，相常隆冬取水，后一朝横石浮江，无有难涉，由是显名。
【案范书阙此当入孝弟诸贤传中】
侯霸
侯霸拜大司徒矜严有威容奉公无私
【案霸己见】
韩卓
韩卓，字子助，陈留人腊日奴窃食，祭其先人，卓义其心，即日免之。
【案范书，阙观过知仁，子助有焉，陶靖节云：奴婢亦人子也，同为人子，自同有祭先之义，陶应从此看，出】。
罗威
罗威母年七十天寒常以身温席而后授其处
【案范书阙，礼记云：八十非人不暖，注云：人谓子孙也，此语诠解最妙，威固得之】。
杨终
时蜀郡有雷震，决曹杨终上白记，以为断狱，烦苛所致太守，乃令终赋雷电之意，而竒之。
【案终字子山，蜀郡成都人范称其年十三，为郡小吏，太守竒其才不详载，则白记时，终年才舞勺耳】。
侍中贾逵荐终博达，忠直徴拜郎中，及卒，赐钱二十万，【案终前，拜校书郎，与诸儒于白虎观，论五经同异，屡遭摈斥，永元中，复以逵荐，拜郎中也，】。
徐璆
璆少履清髙立朝正色称后进惟恐不及
【案璆字伯玉广陵海西人徐淑子】
王充
王充，字仲任，会稽上虞人，充幼聪明，诣太学，观天子临辟雍，作大儒论。
【案充己见】
充所作论衡中土，未有传者蔡邕入吴始得之，恒秘玩以为谈助，其后王朗为会稽太守，又得其书，及还许下，时人称其才进，或曰，不见异人，当得异书，问之，果以论衡之益，由是遂见传焉。
【案论衡，好为辩駮，时多沾滞，不知当时何以推重若此，抱朴子云：人搜求蔡邕帐中，隐处得论衡数，巻抱持去，邕丁宁日，惟我与尔共之，勿广也。噫！何其雄视仲任，而于中郎蔑如也，】。
朱穆
穆著论甚美，蔡邕尝至其家，自写之穆，感时浇薄，慕尚敦笃，乃作崇厚论。
【案穆己，见蔡中郎既秘，王充论衡又寳公叔之论，其好学如此，非独天分超絶也，】。
穆卒，蔡邕与门人议曰：鲁季文子，君子以为忠，而諡曰文。子又传曰：忠文之实也，忠以为实，文以彰之，遂共谥曰文忠先生，荀爽闻而非之。
【案文忠议详见张记】
吴祐
吴祐举孝亷将行郡中为祖道，祐越坛共小吏，雍丘，黄真欢语移时，与结友而别，后真亦举孝亷。
【案祐己见】
杨震
杨震好学讲书，有鹳雀衔三鳣鱼，飞集讲堂前，都讲进曰：鳣者大夫之象也。数三者，法三台也，先生自此升矣。
【案震己见，鹳范作冠，注云：即鹳雀也。又章懐注云：续汉及谢承书，鳣字皆作鱓，然则鳣鱓古字通耳，韩子云：鳣似蛇，郭璞云：鱓鱼长二三丈，此明云蛇鳣而鹳雀，又无胜巨鱼之力，其为鳣明矣，大夫之象，范作，即大夫服之象，盖以鳣黄地黑文，故云：此有脱字】。
岑晊
岑晊有髙才郭林宗，朱公叔等皆为友，李膺，王畅称其有榦国器，虽在闾里，慨然有董正天下之志，太守农成瑨，下车欲振威严，闻晊名，请为功曹。
【案晊，字公考，南阳棘阳人，时謡云南阳太守岑公孝，农成瑨但坐啸，因此流言，转入太学，党祸实始于此】。
任隗
任隗为司空，以黙守真，不求名誉，义行内修，人以此服之。
【案范书阙】
刘虞
太尉刘虞让位于羊，续续不能输礼钱，遂不代虞，【案虞己见范称虞，俭素为操，冠敝不改，乃就补其穿，其清风亚于羊，兴祖也，】。
羊续
灵帝欲以羊续为太尉，时拜三公者输东园，礼钱千万，令中使督之，续乃坐使者于单席，举緼袍以示之，曰：臣之所资，惟此而已，故不登公位。
【案续己见此所记与谢书同】
贾彪
贾彪字伟节，游京师，与郭林宗李元礼等为谈论之，首一言一行，天下以为准的，党事起，彪谓同志曰：吾不西行，大难不解，即入闗设方畧天子为之大赦。
【案彪己，见伟节之功大矣，李膺有言，吾得免，此贾生之谋也，何况余子耶？一人逃死，祸及万家，同归于尽，究之何益？明熹宗时，东林党祸畧同汉季使其时有如伟节者为之救援，则诸贤之被难，不至如是之酷也，】。
窦宪
宪日益横，尽树其私人于名都大郡，河南尹王调汉阳太守朱厰，南阳太守满殷髙丹等皆其賔客。
【案宪己见】
杨匡
匡一名章字叔康
【案匡，陈留人杜乔，故掾乔被祸，匡徃守卫尸丧，详见谢书范作杨匡谢作杨章俱不载，其字】。
应奉
奉又删史记汉书及汉纪三百六十余年，自汉兴至其时凡十七巻，名曰汉事。
【案奉己见，范称奉着汉书，后序多所述载，岂即此书耶？后世大事记及记事本末，诸书皆祖述，世叔者也，】。
刘洪
刘洪，字元卓，泰山蒙隂人鲁王之宗室也，延熹中，以校尉应太史徴拜郎中，迁常山长史，以父忧去官，后为上计掾，拜郎中，检东观著作律厯记迁谒者，谷城门，会稽东部都尉徴还未至领，山阳太守，卒官，洪善筭，当世无偶作七曜术及在东观，与蔡邕共述律厯记考验天官及造乾象术十余年，考验日月，与象相应，皆传于世。【案范律厯志，熹平中，常山长史刘洪上作七曜术，甲辰，诏属太史，光和二年，尚书召谷城门，刘洪勅曰：前郎中冯光，司徒掾陈晃各讼厯，故议郎蔡邕共补续其志，今洪其诣修，与汉相参云云，即此也。后世自元郭守敬辈以善筭验天文，其仪器极为巧，宻至西人利玛窦入中国，而推筭之巧，益过前人】。
【今上圣明天縦，凡三角，句股之法，推筭精宻逺出寻常万万，虽有天文生日习筭法，无能仰窥竒秘者治厯明时超前代逺矣】。
范冉
冉去官，尝使儿捃拾麦得五斛，邻人尹台，遗之一斛，嘱儿莫道，冉后知，即令并送六斛，言麦已杂矣，遂担不肻受。
【案冉谢书作丹，时遭党禁，故推鹿车载妻子，捃拾自资，而清介仍若此，非恒人也，范不载】。
沮儁
儁为李傕所杀，时年二十五，其督战訾，寳负其尸而瘗之。
【案儁时为射声校尉卫乗舆东还傕，汜兵来追，因骂贼而死，后赠农太守以旌之，见袁宏纪，范亦畧见董卓传中】。
卢植
尚书卢植将终，勅其子彄，以禈葬以土穴，其子从之，【案植，字子榦，涿郡涿人，马融髙弟子范称植葬，不用棺椁，附体单帛而已，此云彄以禈考説文彄弓弩耑，所居也，又西京杂记戚姬以百錬金为彄，环无闗附身之义，岂植但以禈纒束假此为解耶？植子毓，甚知名】。
刘陶
刘陶，字子竒拜谏议大夫，是时天下日危，冦贼方炽，陶忧致崩乱，疏陈八事，大较言天下大乱，皆由宦官，诏收陶，系黄门北寺狱，陶对使者曰：恨不与伊，吕同俦，而以三仁为辈，遂闭气而死。
【案陶，一名伟，颍川颍隂人善著述，有中文尚书七曜论匡老子反韩非复孟轲，诸书行世，范同】。
王允
王允字子师，世仕州郡为冠盖，同郡郭林宗见而竒之曰：王生一目千里，王佐才也，遂与之友善，允仕至司徒【案，允己见目，或作日】。
李傕等兵入城，王允奉天子保宣平楼，允谓傕等曰：臣无作威作福，将军乃放縦欲何为乎？傕等不应自拜署傕为扬武将军，汜为扬烈将军，樊稠等皆为中郎将，【案此见范董卓传李，郭之变，实允不善，抚辑所致，然元凶之诛，天下快心，功大罪小，君子谅之】。
蔡邕
邕等以和帝以下功徳无殊而有过差，不应为宗，及余非宗者，追尊三后，皆宜毁之，因奏议曰：汉承亡秦灭学之后，宗庙之制，不用周礼，每帝即位，世辄立一庙，不止于七，不列昭穆，不定迭毁，元皇帝时，丞相匡衡，御史大夫贡禹，始建大议，请依典礼，孝文，孝武孝宣皆以功徳茂盛为宗，不毁，孝宣尊崇，孝武厯称世宗中正大臣，夏侯胜等犹执异议，不应为宗，至孝成皇帝议犹不定，太仆王舜，中垒校尉刘歆据不可毁，上从其议，古人据正重顺，不敢私其君，若此其至也，后遭王莽之乱，光武皇帝受命中兴，庙称世祖孝明皇帝圣徳聪明政参，文宣庙称显宗，孝章皇帝至孝烝烝，仁恩博大，庙称，肃宗皆方前世得礼之宜，自此以下，政事多衅，权移臣下，嗣帝殷勤，各欲褒崇至亲而已，臣下懦弱，莫能执，夏侯之直，今圣朝尊古复礼，以求厥中，诚合礼议，元帝世在第八，光武世在第九，故以元帝为考庙，尊而奉之，考明遵述，亦不敢毁，孝和以下穆宗，威宗之号皆省去，五年而再殷，合食于太祖，以遵先典，议遂施行。
【案邕己见范，祭祀志载，献帝初平中，相国董卓，左中郎将蔡邕等奏：毁庙议不载此疏，盖是时卓枋国政，其实邕主此议也，夫礼，祖有功而宗有徳自殷世三宗，剏始遂相沿习，至于东汉，蔑不称宗，唐宋无论已明，武熹二主，亦皆称宗，其无足凭据，盖与諡号等耳。子议父，臣议君，祖龙之言，千载乃不敢易青史，具在仁暴昭，然文武圣神，遂为故事，毁庙何为】。
袁绍
袁绍，字本初，汝南汝阳人，司空逢之孽子，出后伯父成【案范书，绍父成，五官中郎将，绍豪侠得众，専霸诸州天下英雄，盖亦使君与操之亚，晩年以内宠竝嫡，旋至灭亡，惜矣】。
置郡
建安二十年置汉宁郡
【案范书，曹操破张鲁，定汉中，时鲁以五斗米教作乱，朝廷不能讨，遂就拜鲁镇夷中郎将，领汉宁太守，当即以此时置也，】。
分郡
兴平元年分安定之鹑觚右扶风之漆置新平郡
虎见
光和三年正月虎见平乐观又见宪陵上囓卫士
火灾
延熹八年连月，火灾诸宫寺，或一日再一发，又夜有讹言，击鼓相惊，陈蕃，刘智茂上疏谏曰：古之火皆君弱臣强极隂之变也前始春而狱刑惨，故火不炎上，前入春节，连寒木冰，暴风折树，又八九月，州郡竝言陨霜杀菽，春秋晋执季孙行父，木为之冰，夫气则景星见化错，则五星开日月蚀为己，然灾异为方来，恐卒有变，必于三朝，惟善政可以已之。愿察臣前言，不弃愚忠，则元元幸甚，书奏不省。
【案五行传曰：弃法律，逐功臣，杀太子，以妾为妻，则火不炎上，谓火失其性而为灾也。时变盖应此，范不载陈，刘疏】。
河清
建宁四年二月河水清祷于宠漯
【案黄河清，圣人生灵帝以后，其解安在？此偶然耳。无所祷也，】。
七大水
中平五年山阳梁沛彭城下邳东海琅邪大水
【案范书郡国六水大出袁载七郡疑范误】
如斗雹
初平四年六月，右扶风雹如斗杀人，前后雨雹，此最为大，时天下溃乱。
【案春秋考异邮曰隂气之専精凝合生雹，以妾为妻，房袵之内，施而不博隂精凝而见成，此如斗之雹皆桓，灵乱政所致，至是见咎徴而汉随亡矣，】。
六月寒
初平四年六月寒风如冬时，时帝流迁，失政养，奋对策曰：当温而寒，刑罚惨也。
大水
延平中六州河济渭洛洧水盛长泛溢伤秋稼
虹
光和元年七月，虹昼见，御坐玉堂，后殿前庭中，色青赤，【案此己见薛书，张记，蔡邕以为此所谓天投蜺，引潜潭巴云，虹出后妃隂胁王者又云五色迭至，照于宫殿，有兵革之事，范以为其应在何皇后，良然】。
水暴出
五月河东水暴出漂壊五百余家
【案范但言山水不详】
日重
初平三年十月丁夘日有重两倍
【案吴志载韩馥与袁术书云：日重之徴凶出于代郡】。
月重晕
兴平二年十二月，月在太微端门中，重晕二，珥两白气，广八九寸，贯月，东西南北。
【案范志载永夀延熹中皆有月蚀，非其月，文疑即同此】。
火光
延熹九年，京都夜有火光，民相惊噪，是时宦竖専朝钩党事起，上寻无嗣，陈蕃，窦武为曹节等所，天下无复纪纲。
【案范不载钩党之应不见咎徴所由】
大寒
光和六年冬，大寒，北海，琅邪井中冰厚尺余，是时羣贼起，天下始乱，防曰：寒者，小人暴虐，専权居位无道有位，适罚无法，又杀无罪，其寒必暴杀。
【案五行传曰：听之不聪，是谓不谋，厥咎急，厥罚恒寒，郑康成曰听，曰水水，主冬，冬气藏，藏气失故常寒】。
木连理
建和二年河东木连理
营头
恠星昼行名曰营头行振大诛
【案五行志营头，所堕其下，覆军王寻，王邑兵围昆阳，昼有云气如壊山堕军上，即此也。】。
龙死
延熹七年六月，河内野王山有龙死，长可百余尺，【案范襄楷传，楷上疏言：龙死事指此】。
水溢
曹操専政十七年七月，大水，有水溢，二十四年，汉水溢，流害民人，明年，禅位于魏。
【案范书以为此庻徴之恒寒也】
后汉书补逸巻十七
钦定四库全书
后汉书补逸巻十八  ，监察御史姚之骃撰，司马彪续后汉书第一。
光武
光武渡呼沱河，时冰滑马僵，乃各以囊盛沙，布冰上渡【，案此见东观记王霸传】。
更始使侍御史黄党封上为萧王
【案世祖时诛王郎故有此封范轶黄党名】
上已乘王丰小马先到矣营门不觉
【案此光武击尤来等贼于元氏时也】
伯升宾客刼人上避吏于新野邓晨家
【案晨光武姊婿也范不载】
上平河北，过邯郸，故赵缪王子林进见，言赤眉可破，上问其故，对曰：河水从列人北流，如决河水灌之，皆可令为鱼，上不然之。
【案林说即可胜，亦虐甚矣，故世祖之得天下也，以仁林东观记作临范，畧】。
建武二年，诏曰：其与中二千石，诸大夫，博士，议郎，省刑罚。
诏曰：其赦天下，惟残疾，用刑戮深刻，狱多寃人，朕甚愍之，自今以后有犯者，将正厥辜。
【案，世祖即位，频年肆赦，葢以大兵之后，用培元气也，而吴汉遗奏犹以慎无赦！为言夫亦寛难之意乎？管子有云：赦者奔马之委辔也，不赦者，痈疽之砭石也，谚曰：一岁再赦，妇儿喑哑，则赦其可数乎？】。
建武三十年，羣臣上言，即位三十年，宜封禅防山，诏书曰：百姓怨气满腹，吾谁欺？欺天乎！曽谓防山不如林放乎？
【案时太尉赵熹请封禅故诏答之见东观记】
昔羿寒浞，簒夏数十年少，康生为牧人能修德，复夏厥勲大矣，然尚有虞思及靡有鬲，内外之助，至于光武承，王莽之簒，起自匹庶，一民尺土，靡有凭焉。发迹于昆阳，以数千屠百万，非胆智之至，孰能堪之讨贼，平乱，克复汉业，号称中兴，虽初兴者无以加矣。中国既定柔逺以德爱慎人命下，及至贱，武功既抗，文德聿修，勲绩矣，【案彪，此论文气，平实未甚排宕，比之薛莹，殊有逊焉，然品格，应在袁山松之上，以古茂苍郁不堕靡靡也，范书论后有赞，颇为赘旒，故光武一论大夫史体于薛书评之矣，】。
明帝
永平二年，上始率羣臣躬养三老，五更于辟雍，行大射之礼，又帅郡国县道行乡饮酒礼于学校。
【案范书，载帝诏有尊事三老，兄事五更，安车，輭轮供绥，执授侯王，设酱公卿馔珍，朕亲袒割，执爵而酭，其隆礼如此，非后世所及】。
章帝
明帝崩，司徒鲍昱典丧事，葬日，三公入安梓宫，还至羡道半逢上欲下昱，前叩头言：礼，天子鸿洞以赠，所以重郊庙也，陛下奈何冐危险？不以义割哀，上即还。
【案礼仪志鸿洞，赠玉与币也，葬时帝就赠位，司徒跪曰请进赠侍中，奉持鸿洞，玉珪纁，帝进跪临羡道，下赠授鸿洞匠，奉封入藏房中，乃拜哭，太常赞赠事毕，帝促就位也，葢以义割哀，其制如此】。
和帝
和帝永元四年，蝗，八年五月，河内，陈留蝗，九月，京师蝗，九年，蝗从夏至秋，先是，西羌数反，遣将军将北军五校征之。
【案范志同】
永元六年七月，京师旱，幸洛阳寺，录囚徒，举寃狱未还宫而澍雨。
【案范书时，收洛阳令下狱抵罪，司隶校尉，河南令，皆左降，葢必有竒寃得释者惜不传耳】。
安帝
安帝三年，诏以鸿池假贫民，池在雒阳东二十里，【案，时京雒大饥，故有此诏】。
永初四年夏，蝗，是时西羌冦乱军，众征拒，连十余年，五年夏，九州蝗，六年三月，去年蝗处复蝗子生，七年二月，郡国蝗。
【案古今注云：六年时，郡国四十八蝗灾已甚矣，范同】。
顺帝
永建五年，郡国十二蝗。是时鲜卑冦朔方，用众征之，永和七年，偃师蝗，去年冬，乌桓冦沙南，用众征之。
【案京房占云：国多邪佞，则虫与民争食，居位食禄，如虫矣不救，致兵起，范同】。
冲帝
冲帝建康元年九月，京师及太原，雁门二郡地震，沙涌【案，范不载太原，雁门二郡事】。
桓帝
桓帝时童謡曰：小麦青青大麦枯，谁当获者？妇与姑，丈夫何在西击胡。
【案范志尚有吏买马，君具车，请为诸君鼓咙胡三句，此应元嘉诸羌深入，战鬬积苦也，】。
桓帝永兴元年七月，郡国三十二蝗，是时，梁冀执政无谋虑，茍贪作虐，二年六月，京都蝗永夀三年六月，京都蝗，延熹元年五月，又蝗。
【案春秋考异邮曰贪扰生蝗此其应也】
桓帝时童謡曰：城上乌尾毕逋，一年生九雏，公为吏儿为徒，一徒死，百乘车。
【案范志，无一年生九雏，句百乘车下，有车班班，入河间，河间姹女工数钱，以钱为室金为堂石上，慊慊舂黄粱，梁下有悬鼓，我欲击之，丞卿怒数语诸謡中，此最古隽，乃是乐府之祖，范志依句释之，皆应，灵帝始末诸事】。
灵帝
二年，尊慎园，董贵人为孝仁皇后，置永乐宫，仪如桓帝尊，匽贵人之礼。
【案董贵人解渎亭侯苌之妃实生灵帝】
灵帝时讲武平乐，观建十重五彩，华，葢高十丈，建九重华，葢高九丈。
【案时，帝自称无上将军，耀兵为乐，越千余年而明，武宗乃祖述之】。
灵帝数游戏于西园中，令后宫彩女为客舎主身为商贾，服行至舎彩女下酒食，因共饮食，以为戏乐。
【案词人艳称，南朝风流，汉灵此举，实为金莲，玉树之先声，西昆诸公咏古何未齿，及】。
灵帝好胡服，胡饭京师贵戚皆竞为之，又作胡箜篌，【案灵帝所好直为戏耳，非若赵武灵王之能自强也，】。
明德马后
明德皇后马氏者，伏波将军马援女也，后年七岁，榦治家事，敇制僮御，出入计校，一以贯之，年十三，以选入太子宫，接待同列，靣承至尊先人，后已发于至诚，由是见宠，是时，后宫未有任育者常言，继嗣当以时立荐逹，左右惟恐不及，身衣大帛，御者秃帛不縁诸王亲家朝请，望见后裙极麤，疎以为绮，就视乃笑，后曰：此缯染色好，故用之耳。老人知者，无不叹息，性不喜，出入游观，又不好音乐，上时幸苑囿离宫，以故希从诵易经习诗，论，春秋畧记大义后，志在克己，辅上不以私家干朝廷，兄为虎贲中郎将，两弟黄门郎讫，永平世不迁。
【案明德，事见东观记诸书，此所载删节甚简，虽始末具体，而笔不畅意，大似宋人，新唐书也，范纪则腴而隽矣，】。
和熹邓后
宫省宴防诸贵人，竞自修饰，极靡丽之服，而后独澹然，衣不择采，装不务饰。
【案和熹事见东观记】
后性谦愼，兄弟中外皆先帝所宠，自摄政之后，内检左右外抑宗族。
【案后之谦慎眞能嗣徽明德者矣】
顺烈梁后
梁后立，顺帝崩，冲帝在襁褓，太后摄政，初，章德窦后嫉害恭懐皇后独生圣嗣，陷以非辜，家属坐徙九眞，章德，后之从父昆弟章女为贵人，与太后竝宠章，至犬位，大鸿胪及上晏驾，后登至尊，章惶怖，太后内无忌刻之心，遂不以旧恶介意。
【案顺烈事见东观记此条范不载】
曹皇后
曹皇后讳节，魏受禅，遣使求玺绶，后怒，以玺绶投轩下，【案，曹后操之中，女范同东汉母后不狥外家，后之此举，犹是马邓，遗教亦异于立武氏七庙者矣，】。
虞美人
美人父诗为郎中诗父衡屯骑校尉
【案虞大家，实生冲帝，梁冀秉政，疾恶他族，故虞氏抑而不登，熹平中，帝感小黄门之言，乃拜为宪陵贵人】。
沛献王【辅】
王性务严矜有威好经书善说京氏易
【案辅见东观记】
北海敬王【睦】
睦性孝友，笃于骨肉，敦尚经术，少好学，博通经传，光武爱之。
【案睦见东观记】
琅邪孝王【京】
王性恭孝好学数上诗赋颂德帝嘉美之
【案东观记称京好治宫室未闻好学也】
北海静王【兴】
兴迁农太守，县吏张申有伏罪，兴收申案论，郡中震栗，时年旱，分遣文学循行属县，理寃狱宥小过，应时甘雨降澍，【案兴事，同东观记】。
赵孝王【良】
阜，赐移书于良曰：老子不率宗族单绔，骑牛哭且行，何足頼哉！
【案良见东观记良本不欲从世祖起兵，后从军至小，长安妻子皆被害，故甄阜梁丘，赐书讥之，二人莽大夫也。】。
安成孝侯【赐】
王莽时，诸刘抑废为郡县，所侵蔡阳，国釡亭侯，长醉，询更始父子张，子张怒，刺杀亭长，后十余歳，亭长子报杀，更始弟骞赐兄显欲为报怨，宾客转刼人发觉，州郡杀显狱中，赐与显子信结客，陈政等九人，燔烧杀亭，长妻子四人。
【案，赐字子琴，光武族兄也，迭相仇杀，时事可知，然适为从龙地耳，范畧】。
成武孝侯【顺】
顺叔父字儒孙，先起义兵，卒，弟梁，字李少，更始元年，起兵豫章，病筋牵卒。
【案顺亦光武族兄初为更始虎牙将军，后附光武梁事范，俱附顺传】。
东平宪王【苍】
东平王苍到国病诏遣大医丞将高手医视病
【案苍见东观记】
河间孝王【开】
开忠贞谨恭聪敏畏慎上以开小弟特亲友爱
【案开，章帝子范称开就国，后遵奉法度，吏人敬之，固贤王也，】、
刘圣公
圣公弟为人所杀，结客，欲报之时，圣公聚客，家有酒，请游徼饮，賔客醉歌，言朝亨两防徼，后来用调，羮味游徼，后怒，缚捶数百。
【案圣公，见东观记，范书言客犯法，圣公因避吏，平林指此】。
更始自洛阳初发，马惊奔，触北宫门，三马皆死，此马祸也。时更始失道，将亡之征。
更始所授官爵，皆羣小贾防多着绣，靣衣锦袴，襜褕诸于时，智者见之，以为服之不衷，身之灾也，乃奔入边郡避之，是服妖也。其后为赤眉所杀。
【案马祸服妖，虽曰凶兆，然使更始，鉴此修德，安知不转为祥，然则祸与妖皆更始，自为之耳！】。
隗嚣
嚣以杜陵人王元为大将军
【案嚣，见东观记嚣素，谦恭爱士，倾身接引，故所用皆一时豪俊，不独王元也？】：
嚣负其险阨，欲专方靣游士长者，知嚣不可恃，杜林先去，余稍稍相随，东诣京师。
【案嚣，虽能下士，而士多引去者，天命有在，人不能违矣。】。
王莽末，天水童谣曰：出呉门望缇，羣见一蹇，人言欲上天，令天可上，地上安得人？时嚣初起兵于天水，后意稍广，欲为天子，遂至破灭。
【案嚣不克顺天，终至恚死，童谣兆之矣，宜屡诏谕而不从也，嚣少病蹇，呉门，冀都门名，有缇羣山】。
李通
李通，字次元，为光禄勲，帝每征讨四方，常令通居守京师，镇抚百姓，修宫室，起学官。
【案通见东观记】
通父守居家与子孙尤谨闺门之内如官廷也
【案李守门内严肃，乃在华子鱼之先也。守为王莽宗卿师，好星厯防记曾说防云：刘氏复兴，李氏为辅子通，遂迎光武图大事，光武好图防通实导之】。
通遣从弟轶往迎光武，先是，通母弟申徒，臣能为医难，使伯升杀之，上恐其怨不欲与轶相见，轶数请上，乃彊见之，轶深逹通意，上乃许往意不安，买半臿佩刀，懐之至通舎通甚恱握上手得半，臿刀谓上曰：一何武也？上曰：仓卒时以备不虞耳。
【案此与东观记同】
王常
王常，字顔卿，拜横野大将军，位次九卿，诸将絶席引兵击髙峻。
【案常见东观记髙峻乃隗嚣将也】
邓晨
邓晨为常山太守，会王郎反，光武自蓟走信都，晨亦间行会于钜鹿下，自请从击邯郸，光武曰：伟卿以一身从我，不如以一郡为我北道主人，乃遣晨归郡。
【案晨见东观记此与范同】
晨为汝南太守，兴鸿郄陂，益地数千顷，汝土以殷鱼稻之饶，流衍他郡。
【案鸿郄陂在汝阳县东，成帝时，关东水陂溢为害，丞相翟方进奏罢之，至是复兴】。
晨拜中山太守吏民称之常为冀州髙第
【案晨世吏二千石故晨亦好乐郡职范同】
朱浮
朱浮为执金吾六年有日蚀之异浮上疏切谏
【案浮见东观记】
耿纯
耿纯字伯山，以威信着于卫地，遣使拜太中大夫，使与大兵防东郡，东郡闻纯入界，盗贼九千余人皆诣纯请降，大兵不战而还。
【案纯见东观，记此建武八年，事纯前守东郡，郡故卫地，故云：范同】。
纯为东郡太守，在郡四年，抑强扶弱，令行禁止，后免官，会上撃董宪，道过东郡，百姓老小数千随车驾涕泣云：愿复得耿君。
【案词人艳称借，宼乞侯而不及复耿传，固有幸不幸也，守令亲民之官，舆论似属可采，然末俗多诈，往往有罢职后贿，使胥役号召，游民聚众，吁呼伪为保留者，甚至】。
【銮舆行幸，时遮道叩 ，阍以图侥幸，圣天子明及万里，曾鉴其伪者，命司宼重惩之间，有一二如耿君者，量予原职，诈风，今渐熄矣，封疆大吏，亦宜体此意，察之】。
六年，上令诸侯就国，纯上书自陈，前在东郡，案诛，涿郡太守朱英亲属，今国属涿，诚不自安，制书报曰：侯前奉公行法，朱英久吏晓知义理，何至更以公事相是非，然受尧舜之罚者，不能爱己也已，更择国土，令侯无介然之忧，乃更封纯为东光侯。
【案，光武待功臣眞如家人父子，制书惓惓何情？义兼尽也，范不载】。
公孙述
公孙述补清水长太守，以其能使兼治五县，政事修理，奸盗不发，郡中谓有神明。
【案述见东观记此子阳最少年时事】
邓禹
明帝以邓禹先帝名臣，拜太子太传，进见东宫，甚有优宠，【案禹见东观记】。
李忠
李忠，字仲都，为丹阳太守，越俗不好学，嫁娶礼仪，衰于中国，乃为起学校，习礼容，春秋乡饮，选用明经，郡中向慕之，垦田增多，三岁间，流民占著者五万余口，十四年，三公奏最为天下第一。
【案忠见东观，记今越俗，理学文章，乃甲海内，虽风防日辟，然亦不可忘，李仲都之功也。近日仕宦滇黔，及在粤西诸郡者，皆当以忠为法】。
忠东莱黄人父为高密中尉
【案范书作都尉章懐注云：郡国志有高宻侯百官志，皇子封每国傅相各一人，中尉一人，职如郡都尉高宻非郡为都字者，误】。
彊华
彊华颍川人也
【案华即奉赤伏符者，世祖在长安，时华为同舎生】。
呉汉
汉攻蓟诛王良大将赵闳等
【案汉见东观记，时汉尚为彭宠，所遣与上谷诸军合者，范畧】。
上使汉等将突骑扬兵戏马，士骑驰环邯郸，城乃围之，【案汉，此时初属光武，拜偏将军】。
汉为大将军，持节北发十郡突骑，更始幽州牧，苖曾不肯应，调汉斩曾，威震州郡，将其兵诣上。
【案时邓禹荐汉勇騺有谋故拜大将军】
谢躬击贼，山阳，光武使汉袭其城，躬入城，汉兵收之，时岑彭已在城中，将躬诣传舎出白汉汉至躬，在彭前伏，汉曰：何故与语，遂杀之。
【案谢躬为尚书令，与光武不相能，光武以诈力制之，遂及于难。躬字子张，南阳人】。
汉击周建被甲防，防令诸部将曰：闻靁鼓声皆大呼，俱大进，后至者斩，遂鼓而进之。
【案汉时堕马伤滕，襄创而起，遂杀诸贼奴，亦雄矣哉！】！
汉北撃清河长垣及平原五里贼皆平之
【案长垣，范书作长直，长直非县名，而长垣在河南，与北击不合，或是贼号长直否】。
呉汉尝出征，妻子在后买田业，汉还让之曰：军师在外，吏士不足，何多买田宅乎？遂尽分以与昆弟，外家【案，呉公行事，先得诸葛武侯之意，豪俊中，圣贤也，范同】。
上即位，汉为大司马，海内无事，乃得安，然其性忠厚，笃于事上。
【案汉拜大司马后岁有征伐岂得安然】
呉汉为洛阳令，病卒，百姓哀痛，老小随车，昼夜号泣，【案子顔，时官大司马安得为令？此岂又一呉汉耶？见北堂书钞】。
王梁
梁击五校，贼降其渠帅，大将军杜猛持节光禄大夫董敦等，【案梁见东观记】。
梁字君严，为野王令，赤伏符曰王梁主卫作武，上以野王本卫地，徙武水神，大司空水土之官也，于是拜梁为大司空。
【案，世祖以赤伏符即位，及拜三公，皆以符防大为千古笑柄，史记曰：卫元君自濮阳，徙于野王】。
阴识
阴识，拜执金吾，位特进，入则极言正谏，至与宾客语，不及国事，常慕仲山甫，夙夜匪懈。
【案识见东观记】
冦恂
光武欲定河内，谓邓禹曰：朕有河内，犹高祖有关中，非萧何谁能镇之？为吾举，如萧何者？禹曰：冦恂文武兼备，有御众之才，非此莫可使也。乃拜为河内太守。
【案恂见东观，记引髙祖萧何范书作髙宻对语不若续书之匀，称】。
恂拜河内太守移书属县，讲兵肄射，伐淇园之竹，为矢百余万，马二千匹，收租四百万斛，转以给军。
恂为颍川太守，诛讨贼盗，政教施行，郡中无事，修礼乐教授，时有豆生于郡界，收得十余万斛，以给诸营，【案范书称：恂素好学，乃修学校，教生徒眞，不愧文武兼备，一语】。
恂为颍川盗贼不敢入界
恂为颍川太守，代朱浮为执金吾，颍川盗贼羣起，上谓恂曰：惟念独卿能平之耳，恂对曰：臣愿执锐前驱，即日车驾南征，恂从至颍川，盗贼悉降，而竟不拜，郡百姓遮道曰：愿从陛下复借寇君一年，上乃留拜之。
【案恂，初，守颍川在建武二年，后又为汝南太守，进秩金吾，至八年，乃从征颍川，有借寇事，此删録甚不明】。
张隆
张隆遣子将兵诣岑彭助征伐，上以为率义侯，【案隆时，守桂阳，岑彭遣使诏谕，遂从邓让等归顺，范见岑彭传不详载】。
马武
光武歴问功臣，诸君不遭际，防自度能何为乎？各以次对，至马武曰：臣以勇武可守，尉督盗贼，上笑曰：且勿为盗贼，自致亭长，斯可矣。
【案武见东观记范同】
卓茂
卓茂迁密令，口不出恶言，劳心忧念，吏民知其有缓急，以恩信待吏，吏畏而爱之，不忍欺也，元始中，天下蝗，河南二十县蝗，独不入密界，督邮书言太守，大怒，自出案行，密界中实然，乃惊。
【案茂见东观记茂为密令在前汉平帝时】
茂为密令数年教化大行道不拾遗
【案茂理，百姓眞得道德齐礼意，非后世循吏，可及】。
冯异
异勅吏士，非交战受敌，常行诸营之后，相逢引车避之，由是无争道，变鬭者也。
【案异见，东观记大树将军，谦退不伐，故其将士皆如此】。
葢延
延与吴汉谋归光武并与狐奴令王梁同劝宠
【案延见东观记延时为彭宠防军故然】
刘永别将许德攻襄邑，延攻而防之，遂围永于睢阳，夜梯其城入，永惊惧，走出鱼门。
【案范书鱼作东鱼门或是门名也】
延为左冯翊视事四年人敬其威信
【案范不载】
岑彭
彭镇河内，冯异先攻洛阳，朱鲔大出军，欲撃彭时，天雾鲔，以为彭已去，令其兵皆获黍，彭乃进撃大破之，【案彭见东观记，彭尝为鲔校尉，鲔守洛阳，不肯下后，帝令彭往说之，遂降范，但载围城事，此阙】。
时更始尚书令谢躬将六将军，屯邺兵横暴，为百姓所苦，上先遣呉汉往收之，故拜彭为刺奸将军，使督察诸营。
【案范书，彭之拜，刺奸将军，以说降更始大将吕植也，】。
彭南撃荆州，至城安，昆阳犨，叶，舞阳，堵阳，平氏棘阳胡阳，处处皆破其屯聚。
帝自将击邓奉至叶，车骑不得前，彭奔击破之，至堵阳，奉令候伏道旁，见车骑一日不絶归语奉奉，遂夜遁，【案二条，范书不详载】。
彭募攻浮桥，先登者，偏将军鲁竒应募而前，时天东风，其櫕柱有反把钩竒船不得去。
【案此彭与呉汉等攻公孙述时，事后竒等乘势死战，飞炬烧桥，遂大胜之，葢征南公习水战，故然今】。
【制设有水师营兵将皆当以彭为师也】
张印
地皇三年，王匡王鳯马武及其党朱鲔，张印等入南阳，号新市兵。
【案新市，及平林诸贼，不过如陈胜呉广，軰为帝王，驱除难耳，印范书作卭】。
来歙
来歙击隗嚣，径至畧阳斩嚣守将金梁，因保其城，嚣大惊曰：何其神也！乃悉兵数万人围畧阳堑山筑堤，决水灌城，歙与将士固死坚守，矢尽，乃发屋断木以为箭，【案歙见东观记】。
王遵
遵降封上雒侯
【案遵，字子春，霸陵人为隗嚣将，帝令来歙以书招遵，故降】。
祭遵
上幸广阳城门设祖道，阅过诸将，以遵新破，渔阳令最在前。
【案遵见东观记范书，六年春，诏遵与耿弇等从天水伐公孙述，故有此阅】。
朱祐
祐至南防为贼所伤上亲候视之
【案祐见东观记祐从征河北常力战防阵】
景丹
南防贼迎撃，上营得上鼓车，辎重数乘，丹纵突骑击，大破之。
【案丹见东观记时王将儿宏等据南防也】
耿弇
弇还，檄与况陈上功德，自嫌年少，恐不见信，宜自来，况得檄立发，至昌平见上。
【案，弇见东观记弇，时年二十一，遂有大志，求发兵以定邯郸，卒为光武北道主人，见亦卓矣，况弇父也，时为朔调连率】。
弇从光武北至蓟，归食未巳，蓟中扰乱，上驾出南城门，颇遮絶辎重城中相掠，弇既与上相失，以马与城门亭长乃得出。
【案范书只防蓟中乱四字不详载】
光武居邯郸，昼卧温明殿，弇请间进说，愿归幽州，益发精兵，以集大计，上见弇言，起坐曰：卿失言，我斩卿！弇曰：大王哀厚弇如父子，故披赤心为大王陈事，上曰：我戏卿耳。
【案范书，但有光武大恱句不若续书情事，如畵】。
侯霸
侯霸为临淮太守，王莽之败，霸保固自守，卒全一郡，更始徴霸百姓老弱相擕，号哭遮使者车，或当道而卧，皆曰：愿乞侯君复留期年。
【案霸见东观，记临淮太守范作淮平大尹，地名官名，皆新莽所改也。】。
隂兴
隂兴为卫尉每将逺征身行劳问无所爱惜
【案兴见东观记】
阴兴字君陵，为黄门侍郎，筋力过人，每从出入，常操葢障翳，风雨险隘，躬自履渉，率先期门，凡上所幸止先入清辟。
【案兴，以椒房之戚，宿卫至尊，不惮劳瘁，善夫其能以功名终也哉！】！
陈俊
陈俊为琅邪太守，抚恤贫弱，表有行义，百姓歌之，【案俊见东观记时，琅邪未平，故徙俊守其郡，领将军如故，俊既追斩张歩悉平诸贼，而又能拊循，百姓若此，何才之兼也，】。
杜林
杜林，字伯山，为光禄勲，内奉宿卫，外总三署周宻敬慎选举称平，数荐名士。
【案林见东观记林承内外家学博物洽闻，古文尚书之行，自林始之】。
林为光禄勲郎，有好学者，輙见诱进朝夕满堂，士以是高而慕附之。
【案郎即三署之郎，谓左右中郎将，及五官中郎将也，居官，何必废学？其属吏，皆吾之弟子孔子仕鲁，原思仲由，皆使为宰，故学即所以为治，治即所以为学，理学事功，未尝分而为二事也，岂同后世髙谈性命徒召迂，濶之讥哉？杜伯山，其庶几乎？】。
第五伦
第五伦迁防稽太守，为政修理清净，不烦妻子，自为炊爨，俸禄常取赤米，后坐法徴还百姓老小攀车，叩马啼呼。
【案伦见东观记俸禄，取赤米，句范作受俸，裁留一月粮，余皆贱贸，与民之贫羸者较此，殊得大体，今】。
【制官俸，白粮兵役，老米，若必舎白取老是直沽名耳，余粮贱贸利物，而物不知，乃是圣贤所行之事】。
董宣
董宣为洛阳令，宁平公主乳母奴白昼杀人，主出行，以奴骖乘，宣叱奴下车，格杀之，主即驰车入宫，上大怒，召宣曰：令欲死乎？宣叩头曰：臣奉法之吏，不敢纵法，不欲死也，上曰：捶之，宣曰：愿一言，死无恨，上曰：何言宣曰：陛下圣德中兴，而纵奴杀良民，以奴杀臣，臣死之后，陛下何以治天下，捶杀臣不如臣；自杀，即以头触楹，血流被靣，上令小黄门持之，曰：痴令叩头谢主，宣不从，上勅顿痴，令头宣，两手据地，不肯低头，因勅彊，项令出诣大官，赐食。
【案宣见谢书，今人但知彊项令，不知有痴，令二字当从续书拈出，以供词人之用，宁平谢，范俱作湖阳】鲍永。
鲍永，字君长，为司校尉，上叔父赵王良送来，歙丧还，入夏城门，右中郎将，相逢道廹，良怒，召门候诘责，永走马前奏，良大不敬，由是威权挫折，百寮肃然，数举奏非法，朝廷善之永辟，右扶风平陵，鲍恢以为都官从事，恢亦抗直，不避彊御，诏敇曰：贵戚且敛手以避二鲍，其见重如此。
【案永见东观记劾赵王事，东观烦而范简，此为得中诏勅曰：范作，帝常曰：为是】。
永为东郡太守，孔子阙里荆棘自除，从讲堂至里门，永异之，谓府丞及鲁令曰：方今危急，而阙里自开，斯岂夫子欲令太守行礼，助吾诛无道耶？
【案阙里，树则模楷，草则灵蓍，岂有荆棘恶木，将以天下无道，同于嗟鳯，泣麟，故不乆而自除耶？范同】。
马援
援过北地，任氏畜牧，自援祖宾本客天水，父仲又尝为牧帅令，是时员为防苑使者，故人賔客皆依援。
【案援见东观记员乃援季兄也】
曹褒
明帝永平十三年，曹褒奏，尚书璇玑钤曰：有帝汉出，德洽作乐，名太序，帝善之，下诏曰：今且改太乐官曰太序丞，以应图防。
【案褒见东观，记改乐繋褒父充事，此误充世为儒宗，而援据防书，奏定汉乐，岂能绍咸茎遗响耶？太序丞范作太予乐】。
褒迁将作大匠，时有疾疫，褒廵行病，徒为致医药，经理饘粥，多防济活，七年，迁为河南太守。
【案褒，居官多仁政而掩骼恤病，其泽尤深，范同】。
曹褒字叔通，迁圉令，正身率下，举动遵礼以徳化俗五谷丰熟，盗贼咸感化之。
褒迁陈留圉，令爱民救死，为太守马严疾恶，免官，百姓涕泣。
【案范书，时有他郡盗五人来圉界，太守风县，杀之，褒不肻从，故奏褒耎弱免官，夫元恶大憝，往往逋逃幸免，桹莠不除，嘉禾日槁，叔通此举，徒煦煦耳】。
鲍昱
鲍昱为泚阳盗贼省减
【案昱事详见东观记】
鲍昱字守文，拜司校尉，昱在职奉法守正，有父风，坐救火迟，免官。
【案昱为鲍永子故云有父风】
周泽
周泽为太常，清洁循行，尽敬宗庙，尝卧疾斋宫，其妻哀泽老病，阚问所苦，泽大怒，以妻干犯斋禁，遂收送诏狱，谢罪当世，疑其诡激，时人为之语曰：生世不谐，作太常妻，一岁三百六十日，三百五十九日斋一日，不斋醉如泥。
【案泽，见东观记泥，东海虫名，得水则活，失水则如泥】。
彭闳
闳字作明
【案明帝以桓荣为欧阳博士，荣让之彭闳，详见谢书，桓荣传】。
温序
温序为防羌校尉，行部至陇西，为隗嚣别将荀宇等所刼，宇谓序曰：子若与我并威同力，天下可图，欲生降序，宇止之曰：义士欲死节，赐剑令自裁，序受剑，衔须着口中，叹曰：无令须汚土，遂伏剑。
【案序，字次房，太原祁人，宇止之曰：之上删录过当，遂不成语，范载独行传】。
后汉书补逸巻十八
<史部,别史类,后汉书补逸>
钦定四库全书
后汉书补逸，巻十九  ，监察御史姚之骃撰，司马彪续后汉书第二。
钟离意
钟离意为棠邑令治有政化百姓懐附
【案意见东观记】
钟离意仕郡为督邮县亭长有受鸡酒者，府下记，案考之意，以春秋先内后外，诗云：刑于寡妻，以御于家邦，明政化之本，由近及逺今宜先清府内，且濶逺县细防之愆，太守甚贤之，遂任以县事。
【案俗吏苛察，务刺听细事以为能，而于眞贪大黩反，置不问，安得钟离，尚书一正之】。
马严
马严字威卿，拜御史中丞，赐冠帻，衣服车马，严举劾案章，申明旧典，奉法察举，无所廻避，百僚惮之。
【案严见东观记】
桓荣
荣字子春，少学长安，习欧阳尚书，上召荣令説尚书甚善之，拜为议郎，赐钱十万，使入授太子，甚见尊重，毎朝防上辄令荣于公卿前説经因问长安时旧事，上曰：得卿几晚，【案荣见东观记范同】。
荣为博士之官车驾亲幸儒者髙之
荣本齐人迁于龙亢至荣六叶
【案龙亢属沛郡】
王良
王良，字仲子，拜大司徒司直，在位恭俭，妻子不入官舍，布被，瓦器无兼膳，节俭过度。
【案良见东观记】
王良迁沛郡太守，称疾不之府，官属皆随就之良，遂上疾笃，乞骸骨。
【案，良以疾留而属吏，乃随就之，是率一郡而路也，非乞骸一奏，能无养髙之讥】。
郑兴
郑兴为太中大夫，数上便宜，多见用，朝廷毎有大议，辄访焉，其论説依经守正，众莫能屈。
【案兴见东观记】
耿国
耿国，字叔虑，为大司农，晓边事，能论议数上便宜事，天子器之，【案国见东观记世祖立南单于，而乌桓，鲜卑保塞自守，显宗置度辽将军，左右校尉，而逃亡絶皆国之策也；虑东观作宪】。
耿国为黄门郎，疏敏有识，于时见问，常多合意，上以为能，【案，此乃国初入侍，时事】。
祭彤
祭彤为太仆卿，朝廷闻彤素清有道而衣无兼副，有功效拜之日，赐钱百万，马三匹，衣被刀剑，下之杯案食物，无不悉备，上常叹之，以为可属大任。
【案彤见东观记彤，守辽东几三十年，乃征为太仆，而清约若此，非矫俭也】。
祭彤除偃师长，视事五年，县无盗贼，州课第一，迁襄贲令，时盗贼抄掠，彤到官，诛奸猾，县界清净诏书，增秩一等，赐缣百疋，策书勉励。
【案范同】
鲁恭
鲁恭为中牟令，有亭长，借牛不还，主讼之恭，勅令还牛，亭长仍不还，恭叹曰：化不行也，欲解印绶去，掾吏共留亭长，慙还牛，不敢欺也。
【案恭见东观记此条，文笔防挹，不如范书劲悍】。
有嘉禾生，恭便坐庭中，恭谦不矜功，封以言府，府即奏上尹，以檄劳曰：君以名德久屈，中牟，物产之化流行，天降休瑞应行而生，尹甚嘉之。
【案庭中何以产嘉禾其事甚异范同】
鲁恭，迁光禄勲，选举清平，京师贵戚莫能枉其正，鲁恭疏曰：夏至之日，施命令止四方行者，所以助防阴也，行者尚止之，况于逮召考掠夺其时耶！
【案汉法，冬至前断狱，自和帝末，下令麦秋得案騐薄刑而州郡，或遂盛夏断狱，故恭上疏谏之，今】。
【制决罪，以冬至前而情罪重大，依律立斩者，则决不待时，至于薄刑，亦有热审，减等之例，葢仁义兼至也，】鲁恭为中牟令，导民以孝，推诚而治，建中初，郡国螟伤稼，犬牙縁界不入中牟，河南尹袁安疑其不实，遣仁恕掾肥，亲往察騐之恭随行阡陌，俱坐桑下，有雉止其旁，有童儿亲曰：何不击之？儿曰：雉方将雏，亲瞿然而起，与恭诀曰：所以来者，欲察治之善恶耳，今虫不犯境，此一异也，化及鸟兽，此二异也，竖子有仁心，此三异也，久留徒扰，贤者可还府，以状白安，美其治以励属县。
【案察騐似公移字，范作廉字，佳察治之，善恶亦不若范作察君之政迹为无痕也。又官司文移察字，竟作查字，不知起于何时？于字义毫无渉，迩年来，因题定皆改用察字，查行曰：察行查，收曰察收】。
恭坐族弟农都尉炳事免官
【案时恭方代吕葢为司徒也】
张湛
张湛，字子孝，拜光禄勲，光武临朝，或有惰容，湛辄陈谏其失，常乘白马，帝每见，湛辄言曰：白马生且复谏矣，【案湛见东观记此条句斟字，酌乃逺过之】。
樊儵
樊儵为长水校尉，与公卿杂定郊祀礼仪，以谶记正五经异説。
【案儵字伯鱼樊宏子范同】
张纯
张纯，字伯仁，迁五官中郎将，纯在朝厯世明习故事，建武旧章多阙，每有疑议，辄以访纯，自郊庙昏冠，防纪礼仪，多所正定，帝甚重之。
【案纯见东观记】
张纯兼虎贲中郎将，一日至数见，持重慎宻时上封事，辄削去草，清防自守。
【案善则归，君过则归已，人臣之义，周书诰君陈以告内顺，外为良显，彼翘君过，以沽直名者，非忠也；避人焚谏草，纯固纯臣哉？】：
耿秉
耿秉，字伯初，拜谒者仆射，每公卿防议，常引秉上殿，访以边事，多简帝心。
【案秉见东观记秉，好兵法，常言以战去战，盛王之道，其副二窦北征，功伐为多，至防孙纪以诛曹而族，虽云世忠将无天道之好还乎】。
永平中召秉诣省闼问前后所上便宜方畧
牟融
牟融字子优，拜司校尉，典司京师，执直持平，多所举正，百僚莫不敬惮。
【案融见东观记】
牟融，举茂才为丰令，视事三年，政化流行，县无狱讼，吏畏而爱之，治有异绩，为州郡最。
【案，融后位至司空，举动方正，甚得大臣节，葢宰天下，亦如为令时也，】。
封观
封观当举孝廉，以兄名不显，耻受之，称疾不赴，后数年，兄得举，观乃就录上郡。
【案观见，谢书观，后随太守以身殉难，固悌弟，而忠臣者与】。
王元
王元仕郡为主簿，在朝正色，举善不避仇怨，退恶不避亲戚。
【案此似又一王元非先仕隗嚣，后为汉将者，范阙】。
鲁充
鲁充为博士受诏议立七部三雍大射养老
【案范书阙七部，不知何解？范张纯传有七经防注云：七经诗书礼乐，易春秋及论语也，疑即指此】。
陈谦
陈谦，字伯让，拜御史中丞，执宪奉法，多所纠正，为百寮所敬。
【案谦见谢书伯让作伯谦】
刘昆
刘昆少学施氏易明帝为太子以易入授
【案昆见东观记】
刘昆，除江陵令，时县连火灾昆，輙向火叩头，多能降雨止风。
【案桓公，以诚动天，故能反风灭火，非如栾巴噀酒，以术禁也，】。
赵喜
光武征赵喜引见赐鞍马待诏公车
【案喜宜作熹引见事载范传此误】
杨仁
杨仁字文义，明帝时，待诏补北宫卫士，及帝崩，时诸马贵盛，各争欲入宫，仁被甲持防，严勒门卫，莫敢轻进，【案范书阙，仁不过一卫士耳，而身戢贵戚，是临大节而不可夺者】。
梁松
梁松为太仆永平二年为松请托郡县事觉免
【案松字伯孙梁统子】
徐昉
徐昉为尚书郎，性惟周宻畏慎在台阁，典职十年，奏事三世，未尝有过。
【案范书阙】
淳于恭
恭字益孙，迁侍中，数侍清晏，礼待甚优，其所荐名贤，无不征用，进对陈政，皆本道德，上未尝不称善。
【案恭见东观，记其所本道徳皆五千言，绪余耳，然扰攘初定，正当以清净救之】。
虞诩
虞诩从弟逊客长沙，诩迎与俱，江水涨堕船，诩投水中救之，一浮一没，遇沙得皆不死。
【案诩字升卿，陈国武平人，诩少孝养祖母，县举顺孙，故能友爱若此】。
虞诩以左雄有忠节，上疏荐之曰：伏见议郎左雄，数上封事，实有王臣蹇蹇之节，宜擢在喉舌之官，必有匡弼之益，由是拜雄尚书。
【案此见范左雄传】
虞诩为武都太守，始到郡，谷石千，盐石八千，见户万三千，视事三载，米石八十，盐石四百流人还归，户数万人，足家给一郡无事。
【案诩在武都既弭羌患，又通水运，故郡赖其利，如此，乃竟以坐法免，何也？】？
下辩东三十余里许，有狭中当水泉生大石，障塞水流，每至春夏，辄溢没，秋稼壊败营郭诩，乃使人烧石以水灌之，石皆坼裂，因镌去，石遂无泛溺之患。
【案此诩守武都时事范畧】
梁统
梁统字仲宁，拜太中大夫，在朝廷数陈便宜，以为法令既轻，下奸不胜，宜重刑罚，以遵旧典。
【案统见东观记，统性刚毅而好法律，重刑一疏，已为裔孙，冀灭亡之基矣，】。
赵典
赵典笃学博闻宜备国师
【案典见谢书初学记注曰国师即太师也】
赵典字仲经为大司农闭门却扫非德不交
鲁平
鲁平，字叔陵，迁中散大夫，贾逵荐平道艺深明时见用，复与黄散大夫数事，上善平罢朝，时赐冠帻，衣履【案，平见东观，记平，即鲁恭弟丕丕，事见后此列名，又合东观，岂丕亦名平耶】。
赵熹
赵熹为太尉，受遗诏典丧礼，时承王莾之乱，国无旧典，皇太子与诸王等离止同席，熹乃正色，横劒殿堦，扶下诸王以明尊卑。
【案熹见东观记离止范作杂止似误】
张禹
张禹字伯达，拜太傅，录尚书事，刘苍以殇帝初育，欲令重臣居禁内，乃诏禹舎宫中给帷帐，牀褥大官，朝夕进食，五日一归府，每朝见，特赞与三公絶席。
【案禹见东观记，禹居禁内，系邓太后之诏，此作刘苍，乃以三字误成二字永兴，博雅而书钞讹笔，未能校正，致千载锓版，皆譌校书之难，若此】。
张禹拜扬州刺史，当济江行部，土人皆以江有子胥之神，难于济渉，禹厉声云：子胥，若其有灵，知吾志在理察枉讼，岂危我哉？令鼓楫而进，歴行郡邑吏民希见者，人懐喜悦。
【案范书同】
周举
周举，字宣光，梁商表为从事中郎，商疾甚，帝问遗言，对曰：臣从事中郎周举清慎高亮，可谏议大夫。
【案举汝南汝阳人，清慎高亮，范作清高忠正，语乃小逊】。
周举，字贞先，为并州刺史，太原旧俗，以介子推焚骸，有龙忌之禁，辄一月寒食，莫敢炊爨，老小不堪，岁岁多死者，举既到州，乃作吊书以置子推之，庙言盛冬去火，残损人命，非贤者之意，以宣示愚民，使还温食。
【案周礼司烜氏，修火禁于国中，注云：为李春将出火也，葢龙星木位，春见东方，心为大火，惧火之盛，故为之禁，俗传云子推以此，曰：被焚而禁火，考左传及史记，并无介子被焚之事，不知何据？遂以成俗，周举移书，亦神道设教耳，后魏武帝复明罚，令不得寒食，亦可知俗之难革也，举字范书，亦作宣光，且与五经纵横，叶此作贞，先以字相类，故传譌耳】。
虞延
虞延除细阳令，每至岁时伏腊，休遣徒系，各使还家，并感其恩，应期而归，有一囚于家，被病，自载诣狱，既至城而死。
【案延见东观记】
张奋
奋为司空，时岁灾旱，祈雨不应，乃上表即时引见，复口陈时政之宜，帝召太尉，司徒幸洛阳狱，录囚徒，天雨三日。
【案奋，字雅通，张纯子奋葢知有寃狱当雪，因口陈之，故录囚，而防雨立至也】。
张奋拜太常，上疏言：汉当改作礼乐，图书着明，王者治定制礼，功成作乐，谨条礼乐异议三事，愿下有司，以时考定。
【案礼乐异议三事必有可观惜不传矣】
王丹
王丹为太子少傅謇謇正直名德重于当时
【案丹见东观记】
郭伋
郭伋，字细侯，拜并州刺史，行部至西河美稷，百小儿各骑竹马迎伋，拜伋问曰：儿何自逺来对曰：闻使君到，喜故来迎，伋曰：苦诸儿复送到郭外，问使君何日当还？伋谓从事，计日告之，行部还入美稷，先期一日，伋念负诸儿，即止野，须期乃往。
【案伋见东观记此条叅看范书殊得减字法】
伋拜并州刺史，前在并素结恩德，及后入界，所到县邑，老小相擕，邀迎道路，所过问民疾苦，聘求州中耆德雄俊，设几杖之礼，朝夕与叅政事，分禄以养之。
【案范无分禄以养之，句不见刺史盛心，无此则聘贤问疾，徒虚文耳】。
傅宣
傅宣，字巨公，拜御史中丞，与司校尉，尚书防同，并专席而坐。
【案范书关此即所称三独坐也】
度尚
度尚为上虞长，政治严峻，明于疑理，县中谓之神明，【案尚见谢书】。
尚少丧父，事母至孝，通京氏易，古文尚书，为吏清洁，有文武才。
【案范书，尚素家贫，不修学行，不为乡里所推举，与此不同，续书于尚极为奬饰，不无阿好于谢书辨之矣，】。
李恂
李恂，迁侍御史，持节使幽州，宣布恩泽，慰抚北狄，所过皆写图山川屯田，聚落百余，巻悉封奏上，肃宗嘉之，【案恂见东观记范同】。
袁安
安奏司郑据河南尹，蔡嵩阿附贵戚，无尽节之义，请免官案罪，不报。
【案，安见东观记，此安为司徒，时事贵戚，指窦宪也，范逸郑，蔡，二人名】。
袁安为河南尹十余年，吏民人人自励，小大从化，【案袁公尹，河南政号严明，然未尝鞫人，以臧罪葢寛猛相济，故吏民感化若此】。
安字卲公，质性清严，不交异类，为功曹，奉檄谒从事，从事因安致书于令，安曰：公事自有邮驿私请，则非功曹所持，拒而不受。
安于桓帝时迁太师四叶五公
【案范称安累世贵盛，以为书生指葬地之故，不知安之仁心善政，足庇后嗣于华论见之，范亦不能易也。】。
刘陶
刘陶为涢阳长，政化大行，道不拾遗，以病去官，童謡歌曰：悒然不乐，思我刘君，何时复来？安此下民。
【案陶见袁书，陶明经学，推三家尚书及古文，是正文字七百余事，名曰中文，尚书葢于今文古，文之外别立此名，惜其书不传耳。涢阳范作顺阳，余同，又案谢书，以此作刘騊駼，事惟涢阳，作枞阳，其中定有一误】。
梁商
大将军梁商三月，上巳日，防洛水，倡乐毕极，终于薤露之歌，坐中流泪。
【案商见东观记，哀乐失时，殃将及焉，周宣光知之矣，】。
何绍
何绍为河内，懐令三日一视事，十日一请，仓俸米于阁外，作干饭食之，不设釜灶，得一强盗，问其党与，得数百人，皆诛之，政教清平，为三河表。
【案范书阙，唐韦应物诗云：身当疾病，思田里，邑有流亡，愧俸钱此眞，为民父母之语，如绍之食俸，自应无愧】。
陈翔
陈翔，字子麟，迁侍御史，元日朝贺，梁冀威仪不整，请收理罪，时人竒之
【案翔见谢书】
种暠
种暠字景伯，顺帝时为侍御史，监防太子承光宫中常侍高梵受勅，迎太子不赍诏书，以衣车载太子，欲出太子太傅高襄不知所以力不能止，开门临去，暠至横劒当车曰：御史受诏监防太子，太子国之储副，天命所系，常侍来无一尺诏书，安知非挟奸耶？今日之事，有死而已，梵驰奏之，诏报，太子乃得去，杜乔退而叹息，愧暠，临事不惑，帝亦嘉其持重，称善良久。
【案暠，见张记此比，范传特详，颇饶色泽，时太傅乃杜乔作高襄者，误也】。
种暠为益州刺史，在职三年，恩宣逺夷开晓殊俗，岷山杂落皆懐服汉德，其白狼槃木诸国，竝贡前刺史卒，后遂絶暠至乃复向化，永昌太守，铸黄金为文蛇以献，梁冀暠纠发追捕，驰传上言：冀由是衔怒于暠。
【案，暠后为度辽将军，兹及莎车，诸国皆来贡献，葢暠以诚心懐抚不假兵力，故逺人来服若此，非如卫青窦宪之开边也，近日梁益诸州皆为乐土，若蜀之打箭炉，楚之生红，苖都登版籍，此皆洪荒以来，所未臣顺者，又况西羌诸部落，如乌朱穆，秦科尔，沁等万里咸奉正朔，南荒则台湾，列郡定海，列县葢我】。
【朝幅之广振古为盛矣】
暠为梁州刺史，甚得百姓欢心，被征当还，吏人诣阙请留之，太后叹曰：未闻刺史得人民心如此，乃许之，暠复留一年，后迁汉阳太守，吏民五夷男女号哭。
【案范书同】
邓彪
彪其先楚人邓况始居新野以农桑为业
【案彪见东观记】
鲁丕
丕数荐达幽隐名士王龚等皆备帷幄近臣
【案丕鲁恭之弟见东观记误作平也】
黄香
黄香，字文彊，拜尚书左丞，功满当迁，和帝诏留增秩，后拜尚书，迁仆射。
【案香见东观记】
张霸
张霸为防稽郡，越贼归附，童謡曰：弃子防捐，我矛盗贼，尽吏皆休。
【案霸见东观记，霸以经术显，故守防稽时，道路但闻诵书声，而又能不战而降贼，眞文武为宪者】。
汝郁
汝郁，字叔异，年五岁，母患病，不能饭食，郁常抱持啼不肻饮食，母怜之，强为餐饭，欺言已愈郁，察母顔色不平，辄复不食，宗亲共异之，因字曰叔异。
【案郁见东观记】
郑
郑为县令，政化大行，民王逢得路遗宝物，悬于衢道，求主还之。
【案见谢书此令驺时事也】
申屠刚
申屠刚，拜侍御史，迁尚书令，在尚书数犯，顔正色百惮之，常慕史防汲黯之为人。
【案刚见东观记】
光武常欲出游，尚书令申屠刚谏，以头轫乘舆车轮，帝遂为止。
【案时刚以陇蜀未平不宜逸豫故有此諌】
刘平
刘平为全椒长，先是，县多虎为害，平到政术治民，虎皆南渡江去。
【案平见东观记虎徙事范不载】
班固
班固除兰台令史与陈宗尹敏共作世祖本纪
【案固见东观记，此后汉书之权舆也，然则光武本纪，亦可称班书】。
固年九岁，能属文，诵诗赋，及长，遂博览载籍，九流百家之言，无不穷究，所学无常师，不为章句，举大义而已，【案蔚宗论固伤马，迁博物洽闻，不能以智免极刑，然亦身防大戮，此智及之而不能守之也，然蔚宗亦良史才，乃又以逆诛，文人无终，岂于作史者特甚耶】。
固字孟坚，右扶风人，幼有儁才，学无常师，善属文，经传无不究览。
【案此即前段文引用者删笔小异耳】
张衡
张衡作地动，仪精铜以铸其器，圆径八尺，形似酒樽，樽中有都柱，旁行八道，施闗发机外有八龙，首衔铜丸，蟾蜍承之地，或动则随其方面龙吐丸，其机闗巧制皆在樽中，【案衡，字平子，南阳西鄂人，衡所作浑天仪，及灵宪算，罔论无不精，宻范不载其作，地动仪此制，今不传矣，夫地震之灾，史册载之，今仪器所验，乃有一定，此亦如日月薄蚀，司厯皆能预推，而朝廷不废救防者，明君贤辅，正欲借此以修省也。】。
刘宠
刘宠，字祖荣，自防稽太守，征将作大匠山阴民去治数十里，有若耶？水在山谷间，五六老翁年七八十，闻宠迁相率共送宠人，赍百钱宠谢之，为选受一大钱，故宠在防稽，号为取一钱，其清如是。
【案宠见谢，书中数语，范作山阴县有五六老叟，厐眉皓发自若耶？山谷间出，人赍百钱以送宠，虽觉紧链，颇减色泽】。
刘宠，除东平陵令，是时，民俗奢泰，宠到官，恭俭训民以礼，上下有序，都鄙有章，视事数年，以母病弃官归，百姓士女攀车，距轮充塞道路，车不得前，乃轻服遁归，【案范书同，注云：东平陵县名，属济南郡，夫邑以三字，名故所希有，然考范郡国志，济南亦无东平陵】。
杨琳
杨琳为茂陵令蝗不入茂陵界
【案范书阙】
宣秉
宣秉字巨公，拜大司徒司直，清白笃义，得禄收养，内外宗族。
【案秉，冯翊云阳人分禄，赡宗即孔子教原思之旨，宋范文正义田，意亦如此】。
宣康字巨公，迁司校尉，奉法遵典，督察奸邪，务举宏纲，正大体濶畧细防其政，严而不苛，百官肃然，京师清静。
【案康字形类秉故传讹也范畧】
冯鲂
冯鲂为魏郡太守以高第入代赵熹为太仆
【案鲂见东观记】
王苑
王苑字孙仲安贫茅屋蓬户藜藿不餍
【案范书阙】
梁冀
扶风人王孙奋，居富而性，梁冀自以马乘具遗之，从贷钱五千万，奋以五百万与之，冀大怒，乃告郡县，劾奋母为其守藏婢，云盗白珠十斛，紫金千斤以叛，遂收考奋兄弟，死于狱中，悉没赀财亿七千余万。
【案，冀见东观记王孙范作士孙，是三辅决录，注曰：士孙奋，字景卿，少为五官掾，起家得钱，赀至一亿七千万】。
冀改舆服制卑帻狭冠又作拥身扇
【案卑范作埤注云埤下也音频尔反】
尹敏
尹敏为长陵令以县仓漏三所自免
【案敏见东观记，范书载敏以不捕友人周虑，故免官，与此不同】。
李固
阳嘉二年诏公卿举敦朴之士卫尉贾建举固
【案固见谢书，时以灾异洊至，故有此举，范不载】。
顺帝时所除官多不次，李固奏免百余人，既怨共作飞章诬固曰：大行在殡，路人掩涕，固独傅粉饰，貎搔头弄姿，盘旋偃仰，曾无惨怛之意。
【案时，群小希梁冀防共作飞章诬奏范书全载其文，及读吴祐，传则此章乃马融笔也，祐责融曰：李公即诛，卿何靣目见天下之人乎？然则融眞小人儒也，】。
李固为大司农，时牧守多【关，】 宗亲，有诏特拜，不由选试，固乃上表具陈盗贼所由兴，良由牧守多非其人焉，【案范书，此条所阙，当是宦者二字】。
固迁将作大匠常推贤进士
杜乔
乔累祖吏二千石，乔少好学，治韩诗，京氏易欧阳尚书，以孝称，虽二千石子常歩担求师。
【案乔，字叔荣，河内林虑人范书絶不载其好学，何也？】？
乔诸生耿伯尝与鲔同止，冀讽吏执鲔为乔门生【案范书，冀讽有司劾乔及李固与刘鲔等交通，请逮案罪，遂被害】。
亷范
亷范为云中太守，防匈奴大入塞，范自率士卒拒之，卤众盛，而范兵不敌，防日暮，令军士各交防两炬，三头爇火，营中星列卤，遥望火多，谓汉兵救至，大惊，待旦将退，范乃令军中蓐食，晨往赴之，斩首数百级，卤自相辚，借死者千余人，由此不敢复入云中。
【案范见东观记】
姜肱
姜肱，字伯淮，彭城广威人，家世名族，与弟仲海，季江皆以孝行着，与弟同被卧，甚相亲友，及长相爱，不能相离，【案，今人但知姜被为友，于而不知其为纯孝于谢，书见之矣，】。
耿恭
耿恭字伯宗，迁长水校尉，其秋，金城，陇西羌反，恭上疏陈方畧诏召入问状，乃遣恭将五校士三千人。
【案恭见东观记，恭前在疏勒被围，凿山为井，煮弩为粮，万死一生，节过苏武，今兹甫入洛阳，亦可小休，而讨羌一举，老当益壮，卒至大忤贵戚，终填牢户，殊可惜也，】。
匈奴破离，后王安得攻金蒲城，耿恭以毒药傅矢，传语匈奴，汉家箭神中，其疮者必有异。因发弩射之，卤中矢者，视创皆沸，并大惊，相谓曰：汉兵神眞，可畏也，遂解去。【案神道设教，尤兵家所尚，范同】。
祝良
祝良字邵卿长沙临湘人
【案良见谢书邵卿谢作邵平】
班超
超至疏勒求得故王兄子榆勒立之更名曰忠
【案超见东观记超前，攻破疏勒立，兹人兠题为王，旋以疏勒，不用兠题命，故立其兄子】。
左雄
左雄奏征海内名儒为博士，使公卿子弟为诸生，有志操者，加其俸禄，及汝南谢廉，河南赵建章，年始十二，各能通经，雄并奏拜童子郎，于是负书来学，云集京师，【案雄见谢书，雄曾定制，郡国孝廉年不满四十，不得察举，今又以童子拜郎葢，彼即强仕，此方穷经，地位逈殊，固不可以年齿例也。】。
刘寛
刘寛性仁恕，不妄喜怒，尝朝服将朝，婢翻羮汚，其衣寛曰：得无烂汝手乎！更衣而入，曾不变色。
【案寛见东观记】
陈弇
弇以尚书教授，躬自耕种，常有黄雀飞来，随弇翺翔，【案范书，弇陈留人，字叔明，受书于司徒，丁鸿】。
后汉书补逸巻十九
<史部,别史类,后汉书补逸>
钦定四库全书
后汉书补逸巻二十  ，监察御史姚之骃撰，司马彪续后汉书第三。
任延
任延字长孙，治京易为，九真太守，教民牛耕，铸作田器，民以利之。
【案延见东观记】
任延拜防，稽南部都尉，时年十九，迎吏见其少皆惊，防稽多名士，延到官，皆聘请高行俊乂，敬以待师友之礼，及掾吏贫乏，輙分俸禄以赈给之。
【案南部都尉，东观作西都尉，东观此条，特腴而泽，此乃不及】。
杨震
杨震为东莱太守，道经昌邑，初，震为荆州，举茂才王密，密时为昌邑令，谒见，至夜懐金十斤以遗震，震曰：故人知君，君不知故人，何也？宻曰：暮夜无知者，震曰：天知神，知子知我，知何谓无知？密愧而出。
【案震见东观记四知，千古名言，今莱州郡堂皇上额曰四知，居斯堂者，皆当以关西孔子为师也，】。
杨震种植蓝以供食母，诸生尝有助种蓝者，輙拔更种以拒其后，乡里称孝。
【案范书不载】
震教授二十余年州请召数称疾不就
【案，此乃伯起客居于湖时事，后年五十，乃始仕州郡，】。
杨震数切谏，为樊丰等所谮，遣归本郡，震行至城西夕阳亭，乃慷慨谓其诸子门人曰：身死之日，以杂木为棺，布衣单被，裁足葢形而归冢次。
【案范书同夕阳亭下缺饮酖而死句】
震后改葬，时有大鸟来止亭树下地，安行到柩前，正立低头泪出，众人更共摩抚抱持，终不惊骇。
【案此详见华书亭作停正作止】
乐恢
乐恢除守阳令在职刚直
【案恢见东观记范书无恢为令事】
阳球
阳球为司校尉，奏王甫，曹节等权势，因收送洛阳狱，【案球见东观记球所奏收者，王甫及诸阉党，未及殱，曹节后，节乃为甫复仇，球遂见害，东观及范书，皆同此误】。
胡广
广举孝防，试为天下第一，旬日，拜尚书郎，恪勤职事，所掌办防兼理，两曹转左丞。
【案广见谢书】
广六世祖刚，大司农马宫辟为掾，值王莽居摄，刚即解其衣冠，县府门而去。
【案宫乃平帝时司农也范同】
广为太守，法雄所举故事，孝廉高第三公，尚书輙优之，特劳来其举者，于是公府，下诏书劳来雄焉。
【案广时，为散吏法，雄之子真，自牗间见广，遂白雄举之眞，固知人哉】。
陈蕃
陈蕃諌桓帝云宫女数千脂粉之耗不可胜数
【案蕃见东观记】
陈蕃，出为豫章太守，性方峻，不接賔客，征为尚书令，送者不出郭门。
【案蕃丧妻，乡人毕至，惟许子将不往，曰：仲子性峻，峻则少通，故不造也，然则仲举风裁固自岳，岳但以之居官则得耳，】。
王涣
王涣为河南温县令，土俗豪强，涣到县，举贤诛猾，道不拾遗，卧不闭门，皆放牛于野。
【案涣见东观记，涣以侍御史拜洛阳令，故能治理若此，后世作县者，举动掣肘，方救过不暇，何以为治】。
涣为洛阳令治民履正
【案此似有误字】
边韶
边韶字孝先，以文学知名，敎授数百人，韶口辩，会昼假卧，弟子嘲之曰：边孝先，腹便便，懒读书，但欲眠，韶潜闻之，应时对曰：边为姓，先为字，腹便便，五经笥，但欲眠，思经事寐，与周公通梦，坐与孔子同意，师而可嘲，出何典记？
【案韶，陈留浚仪人，昼寝何诛，韶特口辩耳，不足取也；范列文苑传，坐范作静为是】。
张堪
张堪让先人余财数百万与兄子
【案堪见东观记】
范丹
范丹，桓帝时以丹为莱芜，长不到官，遭党人禁锢，结草而居，有时絶粮闾里歌之曰：甑中生尘范史云：釜中生鱼，范莱芜。
【案丹见谢书丹之不任莱芜以遭母忧故也】
桓帝时，辟丹为太尉，自以狷急，不能从俗，服卖卜于市。
【案范书时，丹辟太尉府，非为太尉也，一字之讹，何翅千里】。
霍融
霍融上言：漏刻率九日增减一等，不与天相应，不如夏厯合晷景刻漏四十八箭，晷景为刻，少所违失。
【案融时官，待诏太史所言漏刻事，即诏史官与融以仪校天，课度逺近卒如融言施行，葢官漏率九日移一刻，不随日进退，夏厯漏随日南北为长短，宻近于官漏也，见范律厯志】。
延笃
李文德素善延笃，谓公卿曰：延笃有王佐之才，欲令引进之，笃闻为书止文德曰：吾尝昧爽栉梳，坐于客堂，朝则诵虞，夏之书，厯公旦之典礼，览仲尼春秋当此之时，不知天之为葢地之为舆，慎勿迷其本，弃其生也，【案笃见谢书，叔坚与文德书，具载范传其文，雄伟奔放，自是杰作此删录，乃不足观】。
黄琬
黄琬方毅亷贞为侍中尚书
【案琬见东观记】
张纲
纲字文纪，少以三公子经明行修，举孝亷不就，司徒辟，以高第为侍御史，汉安元年，拜光禄大夫，与侍中杜乔等八人同日受诏，持节分出案行，天下贪亷墨绶有罪，便收刺史，二千石以驿表闻，威惠清忠，名振郡国号曰八隽，是时，大将军梁冀侵扰百姓，乔等七人，皆奉命四出，唯纲独埋车轮于洛阳都亭不去，曰：豺狼当路，安问狐狸，遂上书曰：大将军梁冀，河南尹不疑，防外戚之援，荷国厚恩，以刍荛之资，安居阿保不能敷扬五教，翼赞日月，而专为封豕长蛇，肆其贪饕，甘心好货，纵恣无厌，多树謟防，以害忠良，诚天威所不赦，大辟所宜加也。谨条其无君之心，十五事于左，皆忠臣之所切齿也。书奏御，京师震悚，时冀妹为皇后，内宠方盛，冀兄弟权重于人主，顺帝虽知纲言不诬，然无心治冀，冀深恨纲，防广陵贼张婴等众数万人，杀刺史二千石，冀欲防纲，乃讽尚书，以纲为广陵太守，若不为婴所杀，则欲以法中之前，太守往輙多请兵及纲受拜，诏问当得兵马几何？纲对曰：无用兵马，遂单车之官，径诣婴垒门，示以祸福，婴大惊惧，走欲闭门纲，又于门外罢遣吏兵，留所亲者十余人，以书语其长老，素为婴所信者，请与相见，问以本变，因示以诏恩，使还请婴，婴见纲意诚，即出见纲，纲延置上坐，问其疾苦，礼毕，乃谓之曰：前后二千石多非其人，杜塞国恩，肆其私求，卿郡逺天子不能朝夕闻也，故民人相聚以避害，二千石信有罪矣，为之者乃非义也；忠臣不欺君以自荣，孝子不损父以求福，天子圣人，欲文德以来之，故使太守来思，以爵禄相荣，不愿以刑也，今诚转祸为福之时也，若闻义不服，天子赫然发怒，大兵云合，岂不危乎？宜深计其利害，婴闻，泣曰：荒裔愚人，数为二千石所侵枉，不堪其困，故遂相聚偷生，明府仁及草木，乃婴等更生之泽，但恐投兵之日，不免孥戮耳。纲曰：岂其然乎？要之以天地，誓之以日月，方当相显，以爵位何祸之有乎？婴曰：茍赦其罪，得全首领，以就农亩，则抱戴没齿爵禄，非所望也，婴虽为大贼，起于狂暴，自以为必死，及得纲言，旷然开明，乃辞还营，明日，遂将所部万余人与妻子靣防诣纲降，纲悉释防慰纳，谓婴曰：卿诸人一旦解散，方垂荡然，当条名上之，必受封赏，婴曰：乞归故业，不愿以秽名，污明时也，纲以其至诚，乃各从其意，亲为安处居宅，子弟欲为吏者，随才任职，欲为民者，劝以农桑田业，并丰，南州晏然，论功纲当封为冀所遏，絶故不得侯，天子美其功，征欲用之，婴等上书乞留，在郡二歳，建康元年，病卒官，时年三十六，婴等三百余人，皆衰杖送纲，丧至洛阳，葬讫，为起冢立祠，四时奉祭，思慕如丧考妣，天子追念不已，下诏褒扬，除一子为郎。
【案纲见，谢书此续书，全传本文大畧与范同范，多谏委纵，宦寺一疏，文但平顺，故续书刋去耳，又范传与此篇句语，时有异处，如范云婴等众数万人，杀刺史二千石冦乱。扬，徐间积十余年，朝廷不能讨，冀乃讽尚书，以纲为广陵太守，因欲以事中之云云，先极铺贼人防熖，方见太守平寇之难，下三句尤以隐跃生妙绩书，冀欲防纲及若不为婴所杀，诸语皆冀，胸臆间事，径露反觉，减味耳，请兵一叚，范云：前遣郡守，率多求兵马，纲独请单车之职，则简洁胜矣，后叚范作纲，约之以天地，誓之以日月，婴深感悟，乃辞还营数语，更约而该续书，作纲言：仿左氏至婴答，乃防拖不休，自可删却总之，司马撰书，多以文胜范集众美而删润之自能详畧得宜其行，文亦往往入胜地也，】。
呉佑
佑年四十余乃为郡吏
【案佑见东观记佑诸本皆作祐，李英以二千石子而身自牧豕，及为郡掾，年已四十，其贞不可及也，】。
郭泰
郭泰，字林宗，太原介休人，泰少孤，年二十行，学至曲阜，屈伯彦精庐乏食，衣不盖形，而处约味道不改其乐，李元礼一见称之曰：吾见士多矣，无如林宗者也，及卒，蔡伯喈，为作碑曰：吾为人作铭，未尝不有慙容，惟为郭有道碑颂无愧耳，初以有道君子征泰曰：吾观乾象人事，天之所废，不可支也，遂辞以疾。
【案泰见谢书碑铭一事，中郎尚不免有愧，何况后人朱子因人求墓铭，曰：吁！嗟身后名，于我如浮烟，人既死了，又要这物事做甚？又信州一士人为其先人求墓铭，朱子不许，请之不已，又却之，临别举指云：赠公务实二字，世之操，文章之柄，而贪防墓，金者得不愧乎】。
杨赐
杨赐以病罢，居无何，拜为太常，诏赐御府衣一袭，【案，赐见东观记】。
承宫
承宫，琅邪人也。尝在防阴山中，耕种禾黍，人就认之宫，便推与而去，由是发名，位至左中郎将侍中。
【案宫见东观记】
宫少孤，为人牧豕乡里，徐子盛者，以春秋经授诸生，宫过好之，因弃其猪，而留听经，猪主怪其不还，求索得宫，欲笞之，门下生禁止，因留之。
【案范书甚畧不如续书之细写】
宫尝出行，得虎所杀，鹿持归肉，分门下取皮上师，师不受宫，因弃之，人问其故，宫曰：既已与人，义不可复取，【案宫，时方为诸生执苦，而其取与若此，眞不负听经者，范不载】。
单于遣使求得见宫，宫曰：夷狄闻臣虚称，故欲见臣，臣丑陋形，寝不如选，长大有威容者，示之也。
【案范无形寝，及长大，字则似宫竟一无威仪人矣。则删节之不当也，】。
宫子垒官至济阴太守
【案范不载】
应志
志字仲节汝南南顿人也曾祖父顺
【案范书有九江贼蔡伯流等率众诣徐州刺史应志降，即此推其世次，固应奉之，雁行也】。
桓典
桓典字公雅，为侍御史，是时宦官乱政典，执法无所廻避，常乘骢马，京都畏之，为语曰：行行且止，避骢马御史，【案典，见东观记】。
陈寔
陈寔举灼然为司徒属迁太丘长
【案寔，见华书范称寔，以司空黄琼辟选理剧，补闻喜长，继以期丧去官，复再迁太丘长，与此不同，灼然应是，当时选举名目】。
孔奋
孔奋守姑臧，长治有异道，时天下扰乱，河西独安，而姑臧市日四合为河西富县，每前长，居官数日，輙致赀产，奋在姑臧，四岁财产，不增奋，素孝自来为长时供养，至谨在姑臧，惟母极膳，妻子饮食，但葱韮。
【案奋见东观记余同】
奋守姑臧，太守梁统深相敬待，不以官属礼之，常迎于大门，敬以师友。
【案白帖作太守梁竦，未知孰是？官属之礼，自有一定前代外吏，凡属员谒见，上官过为谄屈，匍匐曲跽，比于奴隶，一人作俑，百不敢违，不知爵有崇卑，均为朝廷臣子，何苦自辱乃尔！而大吏竟受之，不疑其于臣，无有作威作福之义，何居也？今大清防典一书，具载文武相见仪注，遵奉而行毫不紊，越旷古以来，制之最善者矣，】。
奋以仁义为治抑强扶弱
徐孺子
陈蕃，胡广上疏荐徐孺子等曰：伏见处士豫章徐孺子彭城姜肱，德行纯备，着于人听，若使擢登三事，协亮天工，必能翼宣盛美，增辉日月矣。
【案孺子名穉，见谢书，君前臣名荐疏，不应称字，葢当时作史者以南州高名，不敢斥之，今相沿已久，故竟标以徐孺子】。
范滂
范滂，字孟博，举孝亷光禄四行时，冀州饥荒，盗贼羣起，乃以滂为清，诏使按察之，登车揽辔，慨然有澄清天下之志。
【案滂见谢书，汉官仪曰：光禄举敦厚质朴逊，谦节俭为四行，范同】。
滂少励清节，为州里所知，为清诏使，至州境，守令自知，臧汚望风解印绶去，其所举奏，莫不压塞众议。
【案此，即后世廵按御史之职，今此官裁汰已久，权尽归督抚矣，茍督抚皆能如范孟博，何必多代？廵一官也，】。
滂坐系黄门北寺，狱吏谓曰：凡坐繋皆祭臯陶，滂曰：臯陶贤者，古之直臣，知滂无罪，将理之，帝如其有罪，祭之何益？众人由此止也。
【案范书同】
宋则
宋则子年十岁，与苍头共弩射苍头弦断矢激，误中之即死，奴叩头就诛，则察而恕之，颖川荀爽深以为美，时人亦服焉。
【案范不载】
杨璇
灵帝时，杨璇为零陵太守，是时苍梧，桂阳猾贼相聚，璇乃特制马车数千乘，以排囊盛石灰于车繋布索于马尾，又为兵车，专彀良弩，尅期防战，乃令马车居前，顺风鼓灰，贼不得视，因以火烧布，布然马惊，奔突贼阵，因使后车弓弩乱发，钲鼓鸣震，群盗波骇破散，追逐伤斩无数。
【案璇见谢书范同】
皇甫规
皇甫规以西羌之叛为中郎将讨纳叛羌
【案规见谢书，威明畸人，葢抢防与毛锥并用者，非但善将兵而已】。
张奂
张奂，拜太常卿，设职官科限素有清节，当可否之间，强御，不可夺也。
【案奂见东观记，奂才品，与皇甫规相埒，而为中官所卖，助诛蕃，武虽辞封塞咎，不能赎也，】。
张奂字雅通以大司农转太常病不任行免职
【案奂虽曽，以司农转太常，然未尝以病免，且奂字然明，亦与此异，岂又一张奂耶】。
张奂迁安定属国都尉，羌豪感奂恩德，上马二十匹，先零酋长上金鐻八枚，奂受之，而召主簿于诸羌前，以酒酹地曰：使马如羊，不以入廐，使金如粟，不以入懐悉以还之。
【案此与东观记同】
窦武
桓帝时，京师童谣曰：游平卖印自有评，不避贤豪，及大姓案武字游平，与陈蕃合策戮力，惟德是建，咸得其人，豪右大姓皆絶望矣。
【案武见谢书此载范五行志】
朱穆
穆举髙第拜侍御史，桓帝临辟雍，行礼毕，公卿出虎贲置弓阶上，公卿下阶皆避之，穆过呵虎贲曰：执天子器，何故投于地，虎贲怖，即摄弓穆劾奏，虎贲抵罪，公卿皆慙曰：朱御史可谓临事不惑者也。
【案穆见谢书此叚较谢更写得曲至如畵】
厐参
厐参字仲逺河南缑氏人官至太尉
【案参前守汉阳时，解郡人任棠之言，果能抑强助弱，以惠政得民，亦贤者也，】。
李燮
李燮拜京兆，诏发西园钱，燮上封事，遂止不发，吏民爱敬，乃謡曰：我府君道教，举恩如春，威如虎，刚不吐柔，不茹爱如母，训如父。
【案，燮见谢书，德公刚直，可云世忠民謡絶不类东京人笔，范不载】。
傅燮
燮军斩贼三帅，卜已张伯，梁中宁等功高，为封首，【案范书，燮字南容，北地灵州人燮所破，张角之党，功多当封，以疏劾中官赵忠等因诉谮之，仅不加罪而已，后为汉阳郡守节而死】。
葢勲
勲曾祖父进汉阳太守祖父彪大司农
【案勲见谢书】
中平元年，黄巾贼起，故武威太守，酒泉黄隽，被征失期，梁鹄欲奏诛隽，勲为言得免，隽以黄金二十斤，谢勲勲谓隽曰：吾以子罪在八议，故为子言，吾岂卖恩哉？终辞不受。
【案范书称勲，不以私怨杀苏正和及正和诣谢而勲，又怨之如初，葢勲之公正类如此，此条范不载】。
陇右刺史，左昌坐断盗征，以扶风宋泉代之，勲屡谏泉，泉不从。
【案泉范作枭，古人命名，即不论，何至以枭恶称，从泉为是断盗，谓割截也，至数千万，故征】。
是时，汉阳叛人王国众十余万，攻陈仓，三辅震动，勲领郡兵五千人自请满万人，因表用处士，扶风孙瑞为鹰鹞都尉，桂阳魏杰为破敌都尉，京兆杜楷为威卤都尉，农杨儒为鸟击都尉，长陵第五隽为清，冦都尉，凡五都尉，皆素有名，悉领属勲，每有宻事，灵帝以手诏问之。
【案此条范不载，勲后遭董卓之暴，公卿莫不卑屈，惟勲长揖争礼，其杰士与】。
荀淑
淑对策刺梁氏故出补朗陵侯相
【案淑见张记范书，但言讥刺贵幸，为梁冀所忌，正以隠跃生妙】。
淑有高才王畅，李膺皆以为师，为朗陵侯相，号称神君，【案范书称师事朗陵者，又有李固无王，畅名】。
韩卓
卓字子助，腊日奴窃食祭其先，卓义其心，即日免之，【案卓见袁书，余同】。
应劭
劭字仲援
【案，劭见东观记劭字，范作仲逺章懐云应氏谱同，惟汉官仪又作仲瑗，未知孰是】。
劭又着中汉辑叙汉官仪及礼仪故事，凡十一种百三十六巻，朝廷制度，百官仪式，所以不亡者，由劭记之，官至泰山太守，劭弟珣，字季瑜，司空掾，即玚之父。
【案劭，自是东京第一著作手汉人，文集行世，以碑铭赋颂为先，劭之所辑，皆所以嘉惠来学者，不徒以词章重也，】。
赵岐
赵岐字台卿献帝以为太仆持节安慰天下
【案岐见谢书，即赵嘉也，岐时副马，日防抚慰天下，袁绍刘表等皆拱听，岐言王室，小安】。
郑
郑公车征为大司农，给安车一乘，所过长吏迎送【案，郑公见谢书】。
郑少为乡啬夫，得休不归，尝诣学宫，不乐为吏，父数怒之，不能禁，尝造太学受业，师事京兆第五元先通京氏易，公羊春秋，三统厯九章算术。
【案康成，千载大儒，而其学业渊源，皆有所自，世固无生而知之者也，】。
大将军何进，辟郑以进，权戚不敢辞意，不得已而诣之，进为设几杖，待之甚优，不受朝服，而以幅巾，见一宿逃去。
【案康成，此时已知何将军之必败，故不受辟也，范书作州郡，以进权戚，遂廹胁不得已而诣之，较妥】。
梦孔子造之曰：起起今年歳在辰，明年岁在已，既寤，以防言合之，知命当终，有顷，寝疾而卒。
【案岁至，龙蛇贤才，嗟此防语也，见北齐刘昼髙才不遇传】。
蒋诩，字元卿，父丧，吊者盈门，后母疾之不得止，旧庐，自作小庵于侧往如旧。
【案范书阙】
蔡邕
邕通逹有儁，才博学，善属文，伎艺术数，无不精综，仕至左中郎将，为王允所诛。
【案邕见谢书叶向高云，王允之诛，邕五不韪，废纪一也，灭典二也；行已私三也；失人望，四也；乖刑罚之中，五也；允其险乎，允乎？恶乎免】。
史弼
弼父敞为京兆尹，化有能名，尤善条教，见称于三辅，【案弼见谢书范称，敞以佞辩至尚书，夫公谦公直，当由庭诲，佞辩何指，乃削其贤尹之声，范过矣，】。
孔融
融孔子二十世孙也。高祖父尚钜鹿太守，父宙，太山都尉融防有异才，时河南尹李膺有重名，勅门下简通賔客非当世英贤，及通家子孙弗见也，融年十余岁，欲观其为人，遂造膺门，语门者曰：我李君通家子孙也，膺见融，问曰：高明父祖，尝与仆周旋乎？融曰：然，先君孔子与君先人李老君同德比义，而相师友，则融与君累世通家也，众坐竒之佥曰异，童子也，大中大夫陈炜后至，同坐以告炜，炜曰：人小时了了者，大亦未必竒也融答曰：即如所言，君之幼时，岂实慧乎？膺大笑，顾谓曰：高明长大，必为伟器，山阳张俭以中正为中常侍侯览所忿疾，览为刋，章下州郡捕俭，俭与融兄襃有旧，亡投襃，遇襃出时，融年十六，俭以其少，不告也。融知俭长者有窘，廹色谓曰：吾独不能为君主耶？因留舎藏之，后事泄，国相以下宻就掩捕俭，得脱走，登时收融，及襃送狱，融曰：保纳藏舎者融也，融当坐之，襃曰：彼来求我，罪我之由，非弟之过，我当坐之，兄弟争死，郡县疑不能决，乃上谳，诏令襃坐焉，融由是名震逺近与平原陶丘洪陈留边让并以俊秀为后进冠葢，融持论经理，不及让等，而逸才宏博，过之司徒，大将军辟举高第，累迁北军中候，虎贲中，将北海相，时年三十八，承黄巾残破之后，修复城邑，崇学校，设庠序，举贤才，显儒士以彭璆为方正，邴原为有道，王修为孝亷告髙宻县为郑，特立一乡，名为郑公乡，又国人无后及四方贤士有死亡者，皆为棺木，而殡葬之，郡人甄子，然孝行知名，早卒，融恨不及见，乃令配食县社，其礼贤如此，在郡六年，刘备表融知青州刺史，建安元年，征还，为将作大匠，迁少府，每朝防访对，輙为议主，诸卿大夫寄名而已。
【案融见张记融志，大名髙为操所惮，操故害之纲目，特书操杀而不去，其官有以也，子瞻有言，文举以英伟，冠世之姿，师表海内，意所予夺，天下从之，此人中龙也，与曹操蜮之雄，势不两立，如天未欲亡汉公诛，操如杀狐，兎耳良，然此条乃续书本文与范书大同，但少省耳，笔力工拙，亦近惟答陈炜云：观君所言，将不早慧乎语，较简峭】。
太尉杨彪与袁术婚姻，术僭号大祖，与彪有隙，因是执彪将杀焉，融闻之，不及朝服，往见太祖曰：杨公累世清德，四叶重光，周书父子兄弟，罪不相及，况以袁氏之罪乎？易称积善余庆，但欺人耳，太祖曰：国家之意也。融曰：假使成王欲杀召公，则周公可得言不知耶？今天下缨緌，缙绅之士，所以瞻仰明公者，以明公聪明仁智，辅相汉朝，举直措枉，致之雍熈耳，今横杀无辜，则海内观听，谁不解体？孔融鲁国男子，明日便当褰衣而去，不复朝矣。太祖意解，遂理出彪。
【案此见范杨彪传后，北海被害时，乃无一人援救者，彼小儿杨德祖亦岌岌矣，老瞒之罪可胜，诛乎】。
桥
字公祖严明有才畧长于人物
【案公祖见张记】
桥为司空，转司徒，素与南阳太守陈球有隙，及在公位，而荐球为廷尉。
【案陈廷尉，素刚正，即窦太后配祔一事，操议甚健，乃知桥公之荐，非徒博举不避仇之名也，】。
司马朗
朗祖父儁，字元异，博学好古，倜傥有大度，长八尺三寸，腰带十围，仪状魁岸，与众有异乡党宗族咸景附焉，位至颍川太守，父防，字建公，性质直，公方虽闲居宴处，威仪不忒，雅好汉书，名臣列传所讽诵者数十万言，少仕州郡，厯官洛阳令，京兆尹以年老，转拜骑都尉，养志闾巷，阖门自守，诸子虽冠成人，不命曰进，不敢进，不命曰坐，不敢坐，不指有所问，不敢言父子之间肃如也。年七十一，建安二十四年，终有子八人，朗最长，次即晋宣皇帝也。
【案，此乃续书序传，故其文特详朗字伯达，河内温人，魏志有传】。
郑浑
浑高祖父众，字子师，大司农众，父兴，字少赣，谏议大夫，【案浑字文公，河南开封人，魏志有传】。
皇甫嵩
皇甫蒿领冀州牧，请一年租，赈饥民，民歌之曰：天下乱兮市为墟，母不保子兮妻失夫，赖得皇甫兮复安居，【案嵩见谢书】。
嵩举孝廉，为郎中，迁覇陵临汾令，以父丧遂去官，【案范书不载】。
皇甫嵩为左中郎将，持节与右中郎将朱儁共发五校三河骑士及募精勇四万余人，嵩儁各统一半，共讨颍川黄巾贼有大功。
【案嵩讨黄巾使张角，传首京师，余党悉殄，厥功甚伟，范详】。
董卓既诛嵩拜太尉以日有重珥免
【案，董卓之乱，虽非嵩酿之，然在陈仓卓可收而不收，校尉之征，嵩可以不赴，而竟赴卒，使东京板荡，中原陆况，虽曰天运，亦人谋之不臧耳，日珥范作，流星】。
申屠蟠
申屠蟠，九岁丧父，孝毁过礼，服除不进，肉十余年，每忌日輙三日不食。
【案蟠见谢书范同】
蟠同县大女，缑玉为从父报仇杀，夫之从母兄李士姑执玉以告，吏令欲论杀玉，蟠时年十五，极谏之，得减死论。
【案玉之报，讐范作为父，是父一而已，不共戴天，则理在必报，若为从父而报，则论杀未为不当，蟠何諌焉？今命案例，分故杀误伤守令，监司议其狱，抚军覈之，抚军拟以入告，大司冦又覈之，其有彼此格，鬬廹于救父母而误杀人者，多奉旨着九卿，詹事科道防拟具奏，乃得以减死论，葢慎重若此，则生者不枉死者，亦不至含寃也】。
董卓废立，征荀爽为司空，韩融为尚书陈纪为侍中，惟蟠不到。
【案爽等，后为贼卓所廹，或仅以身免，蟠之明哲，已早知之矣，】。
陈羣
陈羣父子并着高名，世号三君，每宰府辟召，常同时旌命，羔雁成羣，当时靡不荣之。
【案羣，字长文，为魏司空，父纪祖父寔，世所称公慙卿，卿慙长者也，此三君又非顾防俊及之，三君】。
袁逢
袁逢为三老赐玉杖
【案逢见华书】
卢植
植字子榦，少事马融与郑同门相友，植刚毅有大节，尝喟然有济世之志，不茍合取容，不应州郡命召，建宁中，征为博士，出补九江太守，以病去官，作尚书章句，礼记解诂，稍迁侍中，尚书张角起，以植为北中郎将，征角失利，抵罪，顷之，复以为尚书张让，刼少帝奔小平津，植手剑责数让等，让等皆放兵，垂泣谢罪，遂自杀，董卓议欲废帝，众莫敢对，植独正言，语在卓传，植以老病去位，隐居上谷军都山，初平三年卒，太祖北征，栁城过涿郡，令告太守曰：故北中郎将卢植，名著海内，学为儒宗，士之楷模，乃国之桢榦也，昔武王入殷，封商容之闾，郑丧子产，而仲尼陨涕，孤到此州，嘉其余风，春秋之义，贤者之后，有异于人，敬遣丞掾修坟墓，并致薄醊，以彰厥德，植有四子，毓最小。
【案植见袁书，植攻黄巾，以小黄门之谮，故槛车就征，后皇甫嵩平贼，盛称植行师方畧因复拜尚书，此所载简畧不明太祖北征字于史体不合，范作曹操北讨为是】。
卢植能饮一石不醉
郗虑
虑字鸿豫，山阳高平人也。少受学于郑，建安初，为侍中。
【案献帝时，以光禄勲郗虑为御史大夫，后同华歆，勒兵弑伏，后不知其所学何在？适足玷郑公之门耳，孔融称其仅可与立，立固如是哉！】！
唐珍
珍中常侍唐衡弟
张颢
颢中常侍张奉弟
【案珍颢，二人皆以货取位，故续书及之，亦见魏志】。
杨彪
彪见汉祚将终，自以累世为三公，耻为魏臣，遂称足挛，不复行，积十余年，帝即王位，欲以为太尉，令近臣宣旨，彪辞曰：尝以汉朝为三公，值世衰乱，不能立尺寸之益，若复为魏臣，于国之选，亦不为荣也，帝不夺其意，黄初四年，诏拜光禄大夫，秩中二千石，朝见位次三公，如孔光故事，彪上章固让，帝不听，又为门施行马，吏卒以优崇之，年八十四，以六年薨。
【案彪见华书，杨公四世清德，魏武诬以大逆，后又杀其子修怨毒甚矣，今乃欲以腐防吓鹓，何其悖也！又续书乃汉统不当称，魏为帝葢，当时以司马承魏比义，唐、虞，彪固懿亲，遵而不改，惟习凿齿作阳秋，独以司马氏应继汉，且作论云：魏自君之道不正，则三祖臣，魏之义未尽，又云，以晋承汉，功实显然，此眞卓然有史识者，司马涑水作资治通鉴，犹以魏为正统，至朱子纲目，出而其义乃大明矣，帝即王位，句宜作魏文受禅，观范书可知】。
彪代董卓为司空，又代黄琬为司徒，时袁术僭乱，操托彪与术婚姻，诬以欲图废置，奏收下狱，劾以大逆，【案此详见孔融传】。
魏文帝诏曰：先王制几杖之赐，所以宾礼黄耉，太尉，彪乃祖以来，世著名绩，其赐公延年杖，延请之日，便以杖入也。
【案范书但言赐几杖而已不详载】
杨彪博议多文著作东观
孟郁
郁中常侍孟贲之弟
【案郁，洛阳人，蜀志有孟光，为汉太尉，孟郁之族，郁事别无他见】。
孙程
程徙封宜城侯，既到国，怨恨恚怼，刻瓦为印封还印绶，【案程见东观记】。
后汉书补逸巻二十
钦定四库全书
后汉书补逸巻二十一 ，监察御史姚之骃撰，司马彪续后汉书第四。
朱儁
儁字公伟，防稽人，少好学，为郡功曹，察孝廉，举进士，以讨黄巾功，拜车骑将军，累迁河南尹，董卓见儁，外甚亲纳，而心忌之，儁亦阴备焉。关东兵起，卓议移都，儁輙止卓，卓虽惮儁然，贪其名重，乃表拜太仆以自副，儁被召，不肯受拜，因进曰：国不宜迁，必孤天下望，成山东之结，臣不见其可也，有司诘曰：召君受拜，而君拒之，不问徙事而君陈之，何也？儁曰：副相国，非臣所堪也；迁都非计，臣之所急也，辞所不堪，进臣所急，臣之所宜也。有司曰：迁都之事，初无此计也，就有未露，何所受闻？儁曰：相国董卓为臣説之臣闻之于相国，有司不能屈，朝廷称服焉，后为太尉李傕，郭汜相攻，刼质天下公卿，儁性刚，即发病而卒。
【案儁见谢书，儁辞副相后，寻移书州郡，请师讨卓，及卓既诛傕，汜作乱，陶谦与诸豪杰共推儁为太师，同讨傕等，奉迎天子，而儁反就傕征，复为太仆，尹起莘讥其屈身从逆，忠智俱失，良不诬也。辞副相一，叚范书，语稍详此，深得减字法】。
刘繇
繇父舆一名方山阳太守
【案刘繇字正礼东莱牟平人见呉志】
繇祖父本师受经传，博学群书，号为通儒，举贤良方正，为般长，卒官。
何进
进字遂高，南阳人，太后异母兄也，进本屠家子，父曰眞眞死后进以妹，倚黄门得入掖庭，有宠，光和三年，立为皇后进，由是贵幸，中平元年，黄巾起，进拜大将军，【案进，南阳宛人】。
何进欲诛中常侍赵忠等乃诈令武猛都尉丁原放兵数千人为贼于河内，称黑山伯以诛忠等为辞，烧平阴，河津，幕府人舎以怖太后。
【案进为勲戚，元辅不能以诚动太后，乃招贼焚刼毒，民胁主卒，使汉室崩，壊谁之咎与】。
袁绍使客张津説进曰黄门，常侍秉权日久，永乐太后与诸常侍专通财利，将军宜整顿天下，为海内除患，进以为然，遂与绍结谋。
【案进谋诛宦寺，绍实赞之而进，以犹豫不决，卒至身丧国危，是不能尽听，绍言之故也。】。
刘虞
是时用刘虞为幽州刘焉为益州，刘表为荆州，贾琮为冀州虞等，皆海内清名之士，或从列卿，尚书以选为牧伯，各以本秩居任旧典，传车叅驾，施赤为帷裳。
【案虞见谢书】
周羣
建安七年，越嶲，有男子化为女人，时羣言，哀帝时亦有此，将易代之祥也。至二十五年，献帝果封于山阳，十二年十月，有星孛于鹑尾，荆州分野，羣以为荆州牧，将死而失士，明年秋，刘表卒，曹公平荆州，十七年十二月，星孛于五，诸侯羣以为西方专据土地者，皆将失土，是时刘璋据益州，张鲁据汉中，韩遂据凉州，宋建据抱罕，明年，曹公遣偏将击凉州，十九年，获宋建，韩遂逃于羌中，被杀，其年秋，璋失益州，二十年秋，曹公攻汉中，张鲁降【案羣，字仲直，巴西阆中人，少受学于父舒，专心候业，言多竒中蜀志有传】。
董卓
太尉黄琬，司徒杨彪，司空荀爽俱诣卓卓言，昔高祖都关中，十一世，后中兴更都洛阳，从光武至今，复十一世，案石苞室，防宜复还都长安，坐中皆惊愕，无敢应者，彪曰：迁都改制，天下大事，皆当因民之心，随时之宜，昔盘庚五迁，殷民胥怨，作三篇以晓之，往者王莽簒逆变乱五常，更始赤眉之时，焚烧长安，残害百姓，民人流亡，百无一在，光武受命，更都洛邑，此其宜者也，今方建立圣主，光隆汉祚，而无故捐宫庙，弃园陵，恐百姓惊愕，不解此意，必麋沸蚁聚，以致扰乱，石苞室防妖邪之书，岂可信用？卓作色曰：杨彪公欲沮国家计邪？关东方乱，所在贼起，崤函险固，国之重防，又陇右取材功夫不难，杜陵南山下有孝武，故陶处作砖瓦，一朝可办，宫室官府，葢何足言？百姓小民何足与议！若有前郤，我以大兵驱之，岂得自在百寮皆恐怖失色，琬谓卓曰：此大事，杨公之语，得无重思，卓罢坐，即日令司奏彪及琬皆免官，大驾即西卓部，烧洛阳城内埽地殄尽，又收诸富室以罪恶，没入其财物，无辜而死者不可胜计。
【案此条见华书其范书入杨彪，传中华与范俱作两问，两答后入，卓作色语，如见当日情事，似更胜也，合观三书之笔，华排奡司马，漭瀁范简隽，今之史也，耀文则范，优矣】。
刘备
刘备，字德，郡人，汉景帝子中山靖王胜之后【，案昭烈正位蜀汉，亲承大统，名正言顺，本无可疑，陈夀志三国仅以列国，待汉已不知，正统所在，今续书，乃侪之列传直署姓名，是不知春秋之义者也，】。
曹腾
腾父节，字元伟，素以仁厚称，邻人有亡豕者与节，豕相类，诣门认之节，不与争后所亡，豕自还其家。豕，主人大慙送所认豕，并辞谢，节节笑而受之，由是乡党贵叹焉，长子伯兴，次子仲兴，次子叔兴腾，字季兴，少除黄门从官，永宁元年，邓太后诏黄门令选中黄门从官年少，温谨者，侍皇太子书，腾应其选，太子特亲爱腾饮食，赏赐与众有异，顺帝即位，为小黄门，迁至中常侍，大长秋，腾在省闼三十余年，歴事四帝，未尝有过，好进达贤能，终无所毁，伤其所称荐，若陈留虞放边韶南阳延固，张温农张奂颍川堂谿典等皆致位公卿，而不伐其善，蜀郡太守，因计吏修敬于腾，益州刺史种暠于函谷关，搜得其牋，上太守，并奏腾内臣外交，所不当为，请免官治罪，帝曰：牋自外来，腾书不出，非其罪也，乃寝暠奏，腾不以介意，常称叹，暠以为得事上之节，暠后为司徒，语人曰：今日为公，乃曹常侍恩也，腾之行事，皆此类也。桓帝即位，以腾先帝旧臣，忠孝彰著，封费亭侯，加位特进，太和三年，追尊腾曰高皇帝。
【案腾，沛国谯人范列宦者传，此乃曹魏受禅，后増餙夸美，司马因之，殊不足据】。
曹嵩
嵩字巨高，质性敦慎所在，忠孝为司校尉，灵帝擢拜大司农，大鸿胪代崔烈为太尉，黄初元年，追尊嵩曰太皇帝。
【案嵩，亦见范书曹腾传，袁绍檄文，称操父嵩，乞匄擕养，魏志亦云：嵩为腾养子，莫能审其生，出本未曹瞒传云：嵩夏侯氏之子，其渊源可哂，如此章懐注引续汉志云：灵帝时卖官，嵩以货得拜大司农，而此又称其代崔烈为太尉，则亦铜臭之续耳，此条出裴松之魏志注，不知何所征，据以为敦，愌忠孝也，】。
封禅刻玉
建武二十二年，上许梁松等奏：乃求元封时故事，议封禅所施用，有司奏当刻玉玺一枚，方三寸，玉版方五寸，【案封禅，事见东观记，世祖屡降明诏，谦让不遑，而诸臣固请之，且以防文迎合，岂以元封故事，为圣祖旧章耶】。
封石
上以用石功难，又欲及二月封，故诏梁松欲因故封石空检更加封而已，松上疏争之，以为承天之敬，尤宜章明，奉图书之瑞，尤宜明着，今因旧封，窜寄玉牒，故石下，恐非重受命之义。
【案范书同，今岱顶无字碑，世传为秦始皇立，辨之者曰秦碑，在玉女池上，李斯篆书，不当又有此碑，且史记云：始皇上泰山，立石，封记其下，云刻所立石是秦，石有文字之证，封禅书则云：武帝东上泰山，泰山之草木叶未生，乃令人上石立之泰山，顚此言立石而不言，刻石是汉，石无文字之证，其说近似，然风俗通载，孝武时立石泰山，颠石高二丈一尺，刻之云云，合十一句，四十五字，据此则汉碑亦未尝无字也。骃意无字碑，非碑也，即范志所称，用方石再累，置坛中，其中藏石牒玉检者，不则即长一丈，厚一尺之距石也，相传一廵方恶其疑，天下命撤之，甫动其盖，雷风骤作，説虽近怪然，其中有物焉则断断无疑】。
趾石
封禅太山，又有趾石皆再累，枚长一丈，厚一尺，广二尺，皆在圆坛上。
【案趾石范作距石】
祠泰山
三十二年二月二十二日辛卯晨燎，祭天于泰山下，或曰：泰山虽已从食于祡祭，今亲升告功，宜有礼祭，于是使谒者以一牲特于常祠泰山处，告祠泰山，如亲耕防，刘先祠先农，先虞故事。
【案，常祠泰山处，意即岱庙也，今庙在山麓，壮丽特甚，中有斯篆，邕汉柏唐槐，其余名迹甚多，而山巅祠宇，以祀碧霞元君，世人以为泰山府君之女，考张华博物志有泰山，神女避灌坛，令事干宝搜神记云：后汉胡母班为泰山府君致书于女壻，河伯则泰山，有女不诬，正不必曲，引黄帝遣玉女之事，以傅防之耳，尝见元泰定帝碑有云：毎年烧香的，上头得来香钱物件，只教先生毎收掌者，词虽鄙俚，亦可知元君庙香火，自来甚盛，云】。
改元
以建武三十二年，为中元元年，复博奉高，嬴勿出元年租刍藁，以吉日刻玉牒书函藏金匮，玺印封。
【案，自古帝王多改元，以应符瑞，虽光武亦且不免，今上以康，熈纪元厯五十余年，未尝一改将来，春秋厯数传之无穷，岂非千古盛德事】。
刻石
正月，诏梁松等复案索河，洛，防文言九世封禅事者，松等列奏，乃许焉，使太山郡及鲁刻石，又直取完青石，不必五色，刻方石中，命容玉牒，二月，上至奉高，遣侍御史与兰台令史，将工先上山刻石。
【案范志，全载刻石文中多摭引纬书，殊不足采】。
金泥玉玺
检用金缕，五周以水银和金以为泥，玉玺一方寸二分一枚，方五寸。
【案范志同，袁宏云，神道贞一，其用不烦，故借用白茅，器用陶匏，然则封禅之礼，简易可也，白函玉牒，非天地之性也，斯言良然】。
亲封
时御辇升山，日中后到，上即位于坛南，北靣尚书令奉玉牒检，皇帝以寸二分玺亲封之，藏玉牒已，以石覆讫，尚书令以五寸印封石检毕，皇帝再拜，禅祭地于梁阴，以高后配，山川羣神从祀焉。
【案此详见马第伯封禅，仪记骊山，火焚茂陵圯，金函玉检安在哉？故后世人主以不封禅为高】。
三老五更
养三老，五更先吉日，司徒上太傅若讲师故三公人名，用其德行年耆高者，三公一人为三老，次卿一人为五更，皆服絺绤，大袍单衣，皁缘领袖中衣，冠进贤，扶玉杖，五更亦如之。
【案此见范礼仪志三老五更之解，世多聚讼，康成注礼记曰：皆年老更事，致仕者也。名三五者，取象三辰五星，又一注曰：皆老人更知三德，五事者也，应劭汉官仪曰：三者道成于天地，人，老者久也，旧也，五者训于五品，更者五世，长子更更相代，言其能以善道改更已也，宋均注孝经援神契曰：三老，老人知天地之事者五更，老人知五行更代事者，蔡邕明堂论曰：更应作叟书者，以相似误耳，数说未能决，是蔡论近之】。
祠南郊
正月上丁祠南郊
【案上，丁取，后甲三日之义与上辛先甲一也，范同】。
高禖
仲春之月立高禖坛祀以特牲
【案范志坛作祠】
养老
仲秋之月，县道皆案戸比民，年始七十者，授之以玉杖，餔之以糜粥，八十九十礼有加，玉杖长九尺，端以鸠鸟为饰，鸠者不噎之鸟也，欲老人不噎。
【案古者最重养老之礼，自胶庠阙制，惟东汉稍为近古，此礼不行，已数千载，近世乡饮一制，稍存具文，今】。
【天子加意耆耉于康熈五十二年癸巳万寿时 赐宴 赐银命 天潢执爵恩礼特至皇乎盛乎养老之与葢与虞燕夏飨同其隆矣】
凖代管
截管为律，吹以考声，列以物气，道之本也，术家以声微而难知，其分数不明，故作凖以代之。
【案凖亦作准，其形如瑟，十三隐间九尺，取其分数，调校乐器，则宫商易辨，若尺寸小长则六十宫商相与微浊，若分数加短，则六十微，羽类皆小清，其制出，自京房也，】。
天竺国
天竺国，一名身毒，在大月氏，东南修浮图，佛道以成俗，不杀伐其国，有诸香，石蜜，胡椒姜黑盐，和帝时，每遣使贡献，后西域反叛，乃絶。
【案此见范西域传，世传明帝梦见金人，遣使问佛道法，遂于中国图畵形像，即此国也，】。
人死复生
献帝初平中，长沙人姓桓死，月余，其母闻棺中有声，发之，遂生占曰：至阴为阳，下人为王，其后曹公由匹庶起【，案此见范五行志】。
万金堂
中平二年造万金堂于西园
【案堂名万金与台惜百金者相去何如】
濯龙园
濯龙园在洛阳西北角
助蚕
贵人助蚕瑇瑁钗加簮珥
【案丁孚汉仪，皇后亲蚕之礼最盛，故助蚕之饰，亦然】。
灵台
灵台者，乃周家之所造台也，图书术籍，珍玩宝怪，皆所藏也。
【案灵台见前】
玉钩玦
桓帝时，光禄吏舎壁下夜有青气视之，得玉钩玦，钩长七寸二分，玦五寸四分各一枚，身中皆雕镂。
【案寳器入土久必自出，今秦，汉玉钩玦，多有藏玩何足纪也？】：
孔雀
西南夷曰滇池出孔雀西域条支国出孔雀
【案今滇池在云南府城南非复夷地矣】
大寒
光和六年冬，大寒，北海，东莱，琅邪井中冰厚尺余，【案，冬日地气下腾，故井水恒温，虽燕山直北，见寒时汲井其气如蒸也，氷厚尺余，毋乃过实】。
日行
日行南陆谓之夏日行北陆谓之冬
【案二语见范厯法志】
至日
至日御前殿，合八能之士，陈八音，听乐均，度晷影候钟律，权土灰，效阴阳也，夏至止鼓铸。
【案范志载八能士礼仪甚烦夏至亦然】
送故
季冬星回，岁终劳农享，腊以送故也。又十二月，立土牛六头于国都羣县城外丑地，送大寒。
【案月令章句曰：是月之防，建丑，丑为牛，寒将极，故出其物类，以示送达之，且以升阳也】。
作厯
昔者圣人之作厯也观璿玑之运，三光之作，道之发敛，景之长短，斗纲所建，青龙所躔，参伍以变，错综其数，而制术焉。
【案范厯法志首叚与此同】
四分厯
黄帝徴能术者为四分之厯
诏张盛京房鲍业等以四分厯请与待诏，杨岑等共课岁余，盛等所中多四分之厯始颇施行。
【案太初厯冬至日在牵牛古，黄帝夏殷周鲁冬至，日在建星，太初厯施行百余年，失天益逺边韶疏引洪范五纪论曰：民间亦有黄帝诸厯不如史官之明，即四分厯之法也。此诏在永平五年时，犹未能遽改，至章帝元和中，始下诏改行四分，复古制矣，京房前汉人考范志，作景防是业作邺】。
晷景长短
立夏之日晷长四尺二寸八分
日道敛北，去极弥近，其景弥短，近短乃极，夏乃至焉，【案，此亦见范志前条】。
六宗
平帝元始中，谓六宗为易卦，六子之气，水火雷风山泽也，光武中兴，遵而不改，至安帝即位，初改六宗，为天地四方之宗，祠于雒阳之北，戌亥之地。
【案六宗见东观记】
日食
建武二年春正月甲子朔，日有食之，在危八度，虚；危，齐地贼张歩拥兵据齐，至五年乃破，三年五月乙卯晦，日有食之，在栁十四度，栁河南也，时樊崇谋作乱，其七月伏诛，六年九月丙寅晦，日有食之，史官不觉郡以闻，【案日食之故，自汉末刘洪作乾象厯稍发明之，然交食之法，犹未详着至陈，张宾始分内外限，隋张胄，元始得其当食，不食之由，宋沈括以为黄道与月道如两环相叠而差，凡日月同在一度相遇，则日为之食，正一度相对，则月为之食，其说甚明，葢同在一度，则日在上月，魄在下掩之，故非朔不食，正一度相对，则地影蔽月，谓之闇虚，故非望不食，然而交食必防者，亦敬天之怒之意耳。】。
【国朝设钦天监先期推筭时刻，分抄内外诸司皆临时救防，正此意也。建武时，厯学未精，其日食占验，尤不足据】。
社稷坛
光武立社稷于雒阳，在宗庙之右，皆方坛四面及中，各依方色，无屋，有墙门而已。
【案范志无四面句马融，周礼注曰：王者五社，太社，在中门之外，惟松东社八里，惟柏西社九里，惟栗南社七里，惟梓北社六里，惟槐此葢，又以五色土依其方面而立之耳，】。
大鱼
东莱，北海海水溢，时出大鱼二枚，长八九丈，高二丈余，【案，今海濵居民有以鱼骨架屋者，又以骨节作臼舂米，不足异也，】。
苇方笥
建宁中，京都长者，皆以苇方笥为装具，时有识者窃言苇笥，郡国谳箧也，后党人禁锢，防赦有疑者，皆谳廷尉，人名悉入方笥中。
【案此条文笔简净大胜范志语】
女子复生
武陵女子李娥，年六十余，死瘗于域中，有行人闻冡中有声，告家人出之。
【案范志，女子死十四日复活，详见于寳搜神记】。
吕母子
吕母子名育为游徼犯罪
【案吕母事见东观记】
荆州牧
牧某攻新市，兵大败，欲北归，随武等复遮撃之钩，牧车屏泥，刺杀其骖乘，然不敢杀牧。
【案荆牧，史阙其名范畧见更始传中，续书当同之】。
考城
考城故菑
【案陈留风俗传章帝恶菑名改为考城】
渔涪津
犍为郡南安县有渔涪津在县北临大江南
【案范载呉，汉与公孙述将战于渔涪津，即此地志阙】。
太白入斗
永初二年正月己亥，太白入北斗中，以为贵相凶也，又京师及郡国四十一雨水，邓太后专政也。
【案范书杨厚传，邓太后问厚灾异，厚以为诸王子多在京师，容有非常，宜各还本国，太后从之，星寻灭不见，又尅水退日期，皆如所言，】。
客星
闰十月十七日夜，客星气，白广二尺，长五丈，起天苑西南。
【案郎顗对尚书七事之五，即此顗言，变见西方，亦应三辅，凡金气为变，发在秋节，恐立秋以后，赵；魏，关西有羌寇之患，后果然】。
驾驴
帝驾四驴，躬自操辔，京师转相放效，夫驴者，乃服重致逺上下山谷，野人之所用耳，何有帝王君子而骖驾之乎？天意若曰，国且大乱，贤愚倒植，凡执政者皆如驴也，【案时驴价，乃与马齐，执政如驴，无怪骅骝之困于盐车也，】。
两头儿
上西门外，女子生儿，两头，异肩共胸，以为不祥，堕地弃之，其后政在私门，上下无别，两头之象。
【案范志同】
异草
郡国生异草，其状龙蛇鸟兽头目毛羽足翅皆具，是岁，黄巾贼起，汉遂防弱。
【案范志以为此草妖也，风俗通曰：草亦作人状，操持兵弩，万象偹具】。
雀
怀陵上有雀万数，悲鸣鬬杀，天戒若曰，诸懐爵禄而尊厚者，还自相害也。
【案范志此为何进及诸大臣灭亡之征】
侯非侯
时京师童謡曰：侯非侯，王非王，千乘万骑上北邙，案献帝未有爵号，为叚珪等所执，公卿百僚皆随其后，到河上，乃得还。
【案邙范志作芒】
后服
皇太后，皇后入太庙服，绀上皁下；蚕，青上缥下，簪珥珥耳，珰垂珠也，又皇后太后簪，以玳瑁长一尺，端为花胜，左右各一，横簮之。
太后入庙为花胜上为鳯以翡翠为毛羽
【案，此乃太皇太后，皇太后入庙，服制连皇后者误】。
太子车
皇太子安车朱轮青葢畵轓文辀五彩
【案此见舆服志皇子同】
拜诸侯王
拜诸侯王之仪百官防位定御史授玺绶
傩
先腊一日，傩逐疫，冗从仆射，将之逐恶，于禁中，【案傩，礼详见范，礼仪志】。
诏狱
武帝置中都官狱二十六所，先皆省，惟廷尉及洛阳，有诏狱。
龙鳞
龙鳞御刀也
【案范志载佩刀刀有鱼鳞名】
印玺
印玺王玉押银镂文贵人长公主铜镂
救日
日有变，割羊以礼社，用救日变，执事者冠长冠，衣皁单衣，绛领袖緑中衣，绛袴，絑以行礼，如故事。
【案白虎通曰：日食必救之，阴侵阳也，公羊传曰：日有食之。鼓，用牲于社，汉世近古，故有割羊之制】。
宗祀
永平二年正月，宗祀光武于明堂，以配五帝，时羣藩辅，宗室子孙，众郡奉计百蛮，贡职乌桓，濊貊咸来助祭。
祠老人星
仲秋祠老人星于国南郊
【案是月行养老之礼故有是祠范志祠作祀】
嘉芝草
安帝元初三年，平陆，有瓜异本同蔕，共生一瓜，时以为嘉瓜，章帝建初五年，零陵献芝草。
冠
安帝立，皇太子令谒高祖庙，大夫从冠，两梁进贤，洗马冠高山。
【案进贤冠，古缁布冠也，中二千石以下至博士，两梁高山冠，一曰侧注】。
法冠，一曰柱后，高五寸，以纚为展筩，銕柱巻执法者服之，或谓之獬豸冠。
【案胡广说曰：左传有南冠而絷者，则楚冠也，秦灭楚，以其君服赐执法近臣，御史服之，荀绰晋百官表注曰：鐡柱言至厉，直不曲挠】。
虎贲武骑，皆鹖冠，以其鬬死，乃止。故赵武灵王以表武士。
【案荀绰，百官表注曰：冠挿两鹖，今制羽林冠，戴孔雀翎，次者蓝翎】。
歩揺
歩揺以黄金为山题，贯白珠，桂枝相糺，八爵九华，熊；虎，赤罴，天鹿，辟邪！
谐不谐
更始时，南方有童謡云，谐不谐，在赤眉，得不得在河北，后更始为赤眉所杀，是不谐也，光武由河北而兴，是得之也。
【案范志同南方作南阳】
野蚕
建武二年野蚕成茧野民收其絮
【案此见范光武纪】
星主
牵牛主关梁织女主果
迎气
立秋迎气西郊，乐奏黄钟之宫，歌西颢舞云翘，育命所以养时训也。
立秋之日，夜漏未尽五刻，京师百官皆衣白絁，皁领绿中衣，迎气西郊，立冬之日，衣皁衣，迎气北郊，亦如之，【案范志迎气奏乐，惟先立秋十八日迎气黄郊，有之，黄钟之宫，乃中央土之律，西郊迎气，安得用此？至于西颢之歌，乃属秋令续书属之，立秋误也。】。
膢
武帝令天下膢五日，蔡邕曰：防兽尝以立秋日还食母，猛虫搏挚，王者亦以此日出猎还，以祭宗庙。
【案此应是续书注范志有防刘之礼，即此也。亦作防膢】。
冬至
冬至前后，君子安身静体，百官絶事不听政，择吉辰而后省事。
正朝
正朝受朝贺二千石以上称万岁
【案玉烛宝典曰：正月一日为元日，亦云上日，亦云正朝，亦云：三元亦云：三朔】。
朱索连荤
仲夏之月，阴气萌作，恐物不楙，其礼以朱索连荤菜，弥牟仆蛊钟，以桃印书，文以施门户，代以所尚为饰，【案范志，夏后氏金行，作苇茭，言气交也，殷人水德，以螺首，慎其闭塞，使如螺也，周人木德，以桃为更，言气相更也，汉兼用之】。
孛
张为周地，星孛于张，东南行，即翼，轸之分，翼；轸，楚地是楚地将有兵乱，后一年正月，光武起兵舂陵，攻南阳，斩阜赐等，杀其士众数万人，光武都洛阳，居周地，除秽布新之象。
【案范书，地皇三年十一月，有星孛于张，即此甄阜，梁丘赐，皆王莽大将】。
掫
新丰有鸿门亭掫城
【案范书更始使李松军掫以拒赤眉即此城】
小长安
济阳县有小长安故城在今邓州南阳县南
射犬聚
野王县有射犬聚故城
蓩乡
农有蓩乡
【案范书更始遣李松等与赤眉战蓩乡即此】
水溢
元年水溢，壊城寺室屋杀人，时梁太后摄政，兄冀枉杀李固，杜乔。
大鸟
济阴有五色大鸟见于已氏，时以为凤凰，政既衰缺，梁冀専权皆羽孽也。
【案乐，叶图征曰：似凤有四，并为妖，一曰鹔鹴，二曰发明，三曰焦明，四曰幽昌，东汉所见，凤，大概如此】。
直如
桓帝之末，京都童謡曰：直如死道边，曲如钩，反封侯曲如钩，谓梁冀胡广等直如，谓李固等。
【案桓帝应作顺帝，此误时封侯者，又有赵戒袁汤，皆附冀者也，】。
行禘礼
十八年，上幸长安，诏太常行禘礼于高庙，序昭穆，父为昭，南向，子为穆，北向。
【案禘者，追始祖自出之祖，祭于始祖之庙，而以始祖配之，不兼羣庙之主也，陈祥道礼书言禘祭迁主，其坐位与祫祭，同此説非是又祝允明野记，洪武七年，御史答禄与权请举禘祭，下礼部，太常集议，奏以古者世系易寻，故有禘自汉，唐，宋皆不明言始祖所自出，已不可行，今国家既追尊四庙所自出者，未有所考，恐难遽奉，事乃寝。然则世祖此举，但可云合祭髙庙而已，其于禘礼，未有当也，张纯所议，五年夏，禘礼合毁庙，存庙之主而殷祭，但免聚讼之讥而已，岂真知禘礼乎】。
天子葬
天子葬太仆，驾四轮辀，为賔车，大练为屋幙，中黄门虎贲各二十人，执绋，司空择土造穿，太史卜日将作，作黄肠，题凑便房，如礼大驾，太仆御，方相氏黄金四目防熊皮衣朱裳，执戈扬楯，立乘四马先驱，旂长三仭，十有二旒，曵地畵，日月升龙，书旐曰天子之柩，谒者二人立乘马，为次，太常跪曰哭，日十五举音，止哭，昼漏上，请发司徒，河南尹先引车转，太常曰请拜送，车着白丝三纠，绋长二十丈，围七寸，六行，行五十人，公卿以下子弟凡三百人，皆素帻委貌冠，衣素裳，挽校尉一百人，皆赤帻不冠，持幡幢，皆衔枚，羽林孤儿，巴俞嬥歌者六十人为六列，司马八人，执铎至陵南羡门，司徒跪请就于房都，导东园武士奉入房，执事下明器，太祝进醴献，司空将校复上。
【案此所载仪制甚备，间有与范志不同者，俟考】。
竹柏叶伤
延熹元年洛阳城傍竹柏叶有伤者
火光
九年三月京师有火转行人相惊噪
【案范书，襄楷传，楷上疏言：柏伤竹枯，不出三年，汉帝当之，火光之占亦同】。
符拔
符拔形似麟而无角
【案符亦作扶章和中月氏曾进献】
茅田一顷
桓帝末，京师童謡曰：茅田一顷中有井，四方纎纎不可整，嚼复嚼，今年尚可后年硗，案：易曰：拔茅连茹，茅喻羣贤也，井者法也，时中常侍管覇等憎疾海内英贤，并见废锢，茅田一顷言羣贤众多也，中有井者，言虽厄穷，不废法度也。四方纎纎言，奸慝不可理也，嚼饮酒相强之辞也，言不恤王政，徒躭宴而已，今年尚可者，言但禁锢也，后年硗者，陈蕃，窦武等诛，天下大壊也。
【案范志同苐释语防拖不如续书简净】
蔡邕对灾异
光和元年，诏问曰：连年蝗虫，其咎焉在？邕对曰：易传云，大作不时，天降灾，厥咎蝗虫来，河图秘微篇曰：帝贪则政暴吏，酷则诛惨，生蝗虫，贪苛之所致也。又南宫侍中寺雌鸡欲化为雄，一身毛皆似雄，但头冠尚未变，诏以问邕，对曰：貌之不恭，则有鸡祸，宣帝黄龙元年，未央宫雌鸡化为雄，不鸣无距，是岁，元帝初即位，将立王皇后，至初元元年，丞相史家雌鸡化为雄，距而鸣将，是后父禁为平阳侯，女立为后，至哀帝晏驾后摄政，王莾以后兄子为大司马，由是乱，臣窃推之，头为元首，人君之象，今鸡一身已变，未至于头而止，是将有其事而不遂成之象也。若应之不精，政无所及，头冠或成，为患滋大也，【案时以灾异，诏召邑与杨，赐马日防，张华单飏，诣金商门，引入崇德殿，使中常侍就问灾异及消改变，故所宜施行，邕悉心以对，范书邕传云：事在五行，天文志，今阙】。
妇人封君
妇人封君仪比公主，白犍軿车，带绶，以采组为绲带，各如其绶色，黄金辟邪，加其首为带。
雨肉
三年亷县雨肉似羊肺，或大如手，五行传云：弃法律，逐功臣，时则有羊祸，时则有赤赤祥，是时梁太后摄政，兄冀专权，枉诛李固，杜乔天下寃之。
【案肺范志作肋此建和三年事】
不卫宫
司徒韩演，司空孙朗以不卫宫下狱，止长夀亭减死一等，以爵赎之。
【案时方诛梁冀故有此罚】
雨雹
四年京师雨雹诛杀过差宠小人也
【案此延熹四年也】
长沙贼
五年，长沙贼起，攻没苍梧，取铜虎符，太守甘定，刺史侯辅各奔出城。
艾县贼
艾县贼乘刺史车，屯据临湘，居太守舎贼万人以上屯益阳，杀长吏。
【案此亦延熹时事艾县属豫章】
减俸
以京师水旱疫病，帑藏空虚，虎贲，羽林不任事者住寺减半俸。
【案减俸但及不任事者深得养廉之意】
渤海贼
渤海妖贼盖登等称太上皇帝，有玉印五，皆如白石，文曰皇帝信写皇帝行玺，其三，无文字，璧二十二，珪五铁劵十一开，王庙，带玉绶，衣绛衣，相署置也。
【案贼事何必细载范删为是】
沱水龙
时人欲就沱浴，见沱水浊，因相戱，恐此中有黄龙语，遂行人间，郡欲以为美，故上言之。
【案沱水，在巴郡人言生龙，乃龙孽也，桓帝昏浊之世，多言祥应坐，此类耳】。
春旛
立春之日竪春旛施土牛耕人于门外
【案今芒神春牛即此制也】
上巳
三月上巳日官人并褉饮于东流水
【案褉范志作絜，注云：絜，谓之褉也，三日曲水挚虞，小生固谬引世忌而束晢，援成王秦帝，事亦属附防，蔡邕以为夲之论语浴沂韩诗云：郑国之俗，三月上巳之水上，祓除不祥，其于褉饮之，义为近】。
改水火
夏至浚井改水冬至钻燧改火可去温病
【案夏至，一阴始生，井底极寒，不可下不识古，何以有此令，宋苏轼诗云：寒食清明都过了，石泉槐火，一时新虽词人之语，然俗以清明淘井，固不谬也。】。
尚书省
光武帝分增三公，曹为二公，其一曹主岁，尽诸州郡事，常侍曹，主选举祠祀，民曹主缮功作监，池苑囿，客曹主防驾，羌人朝贺，二千石曹主词讼，中都官主水火盗贼，与三公为六曹，并一令一仆，二人谓之八座。
騑
卿以下有騑者缇扇汗青翅尾
符訾
王莾末南方饥馑人掘符訾而食
【案符訾范作鳬茈为是】
大将军
顺帝以皇后父梁商为大将军，如三公府，置长史，司马，中郎掾二十九人。
【案顺帝隆礼外戚，大失马，邓遗教，故再传而梁氏乃底灭亡】。
虎文服
虎贲服虎文章服襄邑岁献织成虎文
角端
鲜卑禽兽异于中国者，有野马，羱羊角端牛，以角为弓，俗谓之角端弓。
【案端亦作，元世祖驻师西印，度见大兽作人语曰：此非帝世界，宜速还，耶律楚材曰：此名角端，旄星之精，能日驰万八千里，灵异如，神不可犯也，则安得以角为弓乎？一云出邪，休多国角善为弓，李陵，常以此弓十张，遗苏武尤为无据，】。
车
小使车者，兰舆皆朱赤毂，白葢赤帷，从驺骑四十人，皆追捕考案有所敇，取者之所乘也。
乘舆，金薄缪龙，为舆倚较，文虎伏轼，皇太子诸侯王倚虎较，伏鹿轼，三公，列侯安车，朱斑轮，倚鹿较，伏熊轼，【案徐广曰：缪交错之形也，】。
大行载车，其餙如金根，加施组连璧交结，四角金龙首衔璧，垂五采，析羽流苏。
轻车古之战车也不巾不盖
汉承秦制，为乘舆，左右吉阳筩，鸾雀立衡，文畵辀，【案秦阅三代之礼，或曰殷瑞山车，金根之色，于是始皇作金根之车，殷曰乘根，秦改曰金根】。
上古圣人见转蓬始知为轮
奚仲为车正具物以时六材皆良
【案奚仲夏人世本云奚仲始作车】
童謡
桓帝末京都有童謡曰白葢小车何延延
【案五行志下有河间来，合谐二句，此应灵帝，初立事】。
百官奉
大将军，三公奉，月三百五十斛，秩中二千石，奉月百八十斛，二千石月百二十斛，比二千石，月百斛，千石月八十斛，六百石，月七十斛，比六百石，月五十五斛四百石，月五十斛，比四百石，月四十五斛，三百石，月四十斛，比三百石，月三十七斛二百石，月三十斛，比二百石，月二十七，斛百石，月十六斛斗，食月十二斛，佐史月八斛，凡诸受奉钱谷各半。
【案此建武三十六年増吏奉后之额，其千石以上，减于西京旧制，六百石以下比旧秩为増世祖之为臣下养廉，讨法至良也，故东汉每多亷吏云】。
后汉书补逸巻二十一