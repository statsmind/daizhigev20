钦定四库全书     经部五
春秋管窥       春秋类
提要
【臣】等谨案春秋管窥十二卷
国朝徐廷垣撰廷垣，秀水人，官新昌县，县丞朱彛尊经义，考不载其名，疑其书晚成，彛尊未及见也。自孙复以后説春秋者始尚深刻，朱子谓其如商君之法，弃灰于道者被刑，葢甚之也，南宋以来，沿其遗说，往往务为苛索，遂使二百四十年，内无一完人，甚至于贬黜天王，改易正朔，举天下千名，犯义之事，诬称为孔子之特笔，而圣经益为邪说所乱矣，廷垣自序驳诸儒之失，有曰：世但知推尊圣人，而不知孔子当日固一，鲁大夫也，于周天子，则其大君于鲁公，则其本国之君于列国诸侯，则俱周天子所封，建与鲁君并尊者也，身为陪臣，作私书以赏罚，王侯君公，此犯上作乱之为，而谓圣人肯为之乎？如谓所诛絶者非在位之王，公岂先王先公，遂可得而诛之乎云云，其持论最为正大，又自述注释之例，曰：以左传之事实质经，以经之异同，辨例于公羊，谷梁二传及诸儒论释其合于义例，先后无悖者，不复置议，如其曲説偏断理有窒碍，则据经文先后之例，以驳正之云云，其立义亦为明坦，其中如桓，不书王之类，间亦偶沿旧说，然其大防醇正，多得经意，与焦袁熹之阙如，编皆近代春秋家之卓然者也，旧帙蠧蚀，字句间有残缺，无别本，可以校补。然大防宏纲，炳然无损，正不以一二断简废之矣，乾隆四十五年九月恭校上。
总纂官，【臣】纪昀，【臣】陆锡熊，【臣】孙，士毅。
总 校 官【臣】 陆 费 墀
春秋管窥原序
窃观春秋一书，与礼经相表里，礼存其体，而春秋着其用，故必先达于礼而后能达于春秋也，昔鲁史记注，本周公遗制，史书旧章，卓然俱有法式，是以韩宣子适鲁，见易象与鲁春秋，叹曰：周礼尽在鲁矣，厥后史失其官，赴告防书，或不能尽如法式，夫子取而修之，一遵周公，遗制，凡有关于礼，敎碍于词训者，则刋正之，以存一代之典礼，故左氏发凡曰：谓之礼经言，春秋凡例皆周公所制礼经明圣人所笔，动依典型，初未尝私自立法，以褒讥当世行事为也，褒讥且不敢私，而况敢行其赏罚乎？子思子曰。非天子不议礼，不制度，不考文，虽有其位，茍无其德，不敢作礼乐焉，虽有其德，茍无其位，亦不敢作礼乐焉，礼乐，且不敢作，况敢赏罚，王侯君公乎？乃论者谓孔子作春秋，行天子之事，善者赏之，不善者罚之，王可黜其天君，可削其即位，列国诸侯，可以人之名之侯，黜为伯为子，子陟为伯为侯，又曰，春秋孔子之刑书，诛死者于前，惧生者于后甚，谓圣人以天自处，此皆但知推崇圣人，而不知孔子当日固一，鲁大夫也，于周天子，则其大君于鲁公，则其本国之君于列国诸侯，则俱周天子所封，建与鲁君并尊者也，身为陪臣，作私书以黜陟，赏罚王侯君公，此犯上作乱之为，而谓圣人肯为之乎？如谓所诛絶者非在位之王，公岂先王先公，遂可得而诛之乎？昌言无忌，祸之招也，纵曰：深藏其书，不轻示人，然圣人者不欺屋漏，明知犯上干禁而故作之，又深匿之，以图幸免，亦必无之事矣，举世袭先儒之论，而不究其非，借有妄人操笔，亦曰：我欲法春秋也，亦削天子位号，黜陟当代公卿，其将何辞以遏之，夫春秋，本鲁史记事之书，圣人特于此加谨严，焉如君举必书，水旱灾祥，民事必志，朝聘防盟，伐灭奔救，告则书不告，不书田猎，祀事之有关于礼而后书，常则不书，皆以明周公之制，若其是非美恶，则因事以自见，初无异词也。间有曲从，讳避微文见志，亦皆臣子，忠厚悱恻之怀，而无谤讪，不平之气，故言之者无罪，览之者足，戒左氏称，春秋之义，微而显，志而晦，婉而成章，尽而不污，惩恶而劝善，此五者，足该春秋之法矣，曷尝有赏罚云尔乎？或以诸侯称名称子，称人为罚，大夫称字为赏，去族为罚者，不知诸侯失地名灭同姓，名蛮夷之君称子，皆载于礼经，至畧而不书称，人以微者称人，大夫称族，尊君命舍族，尊夫人嘉而称字，疾而去，氏咸发于凡例，乃赴告防书之体，岂得云夫子赏罚乎？窃见诸家释经，多率意穿造，同一书法，而左右殊训，先后异义，如盟防战伐之分，内志外，志公出书至之分，过时危之逺之之类皆枝辞附防，靡所证据，且曰：圣人之笔如化工，随事立议，其变无穷，呜呼！圣人作春秋，本欲使是非秩然以为不刋，不朽之典常，而故为变幻，使学者目而莫知指归，岂所以昭示后人乎？予慨夫春秋，真义千载，竟成冥途，窃不自量，以左之事实质经，以经之异同，辨例于公羊，谷梁二及汉，晋，宋诸儒论释其合于义例，先后无悖者，不复置议，如其曲说，偏断理有窒碍，则就经文先后之例，以驳正之原，以经辨经，非敢妄用己见，名曰春秋管窥，未知果有当于圣心与否，聊以偹好学，深思者之寓目焉耳。徐廷垣序。
钦定四库全书
春秋管窥卷一
新昌县县丞徐廷垣撰
隐公
元年
元者始也，嗣君逾年即位，上承宗庙，下临万民，政敎号令，俱于是焉始君而敬其始则兢兢业业，所以克艰厥位也，故不曰一年而谓之元年，重始也，此年为鲁隐公之元年，非周天子之元年，诸侯奉天子之正朔，宜遵天子之统，而周失其政，不颁朔于天下，列国罔知所承，故其国史各自以其君之年纪事而不能达于四方，则又以事表年，如鲁答襄公之齿曰：防于沙随之岁，我寡君以生晋，推绛县老人之年，曰：此郤成子防于成匡之岁，是也，春秋原为鲁史，故以鲁年纪事而始于隐元年者，以平王东迁，不能振兴厥绪，下陵上替，王室日卑，圣人忧，纪纲法度，渐至冺灭，故取鲁史旧文，裁成笔削，寓周公之典礼，为一代之宪章，而隐公元年当平王之末，正王者之迹熄，而诗亡时也，故于此托始焉。
春王正月
春者时之首，正者月之首，国史纪事，必系岁时月日，以次先后，而春秋之名义取于时，故每岁必具，四时虽无事，亦志其时之首月，以成岁序，而节候之，早晚隂阳之顺逆天时，民事之从违，亦于是可攷此史与厯之相为用也，首月必冠，以王所以尊天子之正朔，明率土之滨，莫敢不奉焉耳。隐不书即位，左氏以为摄夫摄者，行其事而不居其位之谓，若伊尹之相太甲，周公之辅成王，皆嗣主防弱，不能临御，故总其政以居摄，非敢践天子位，自以为天子也，四海臣民，亦无有以天子目之者，今隐公自称曰寡人，臣民称之曰君天子聘之，大国防之，小国朝之孰曰：非君也者，而岂得谓之摄，谷梁以为成公之志是也。夫隐志在让桓，则其行告庙，即位之礼，未必不杀，或如后世之元旦，免朝贺者，春秋成其志，故元年书正月而不书，即位后十年，俱无正月，以表隐志，终于让也，东莱吕氏谓：自周失政，诸侯私其土，专其封，父终子袭，莫知受命于天子，故春秋首削隐公之即位，以明万世为子，为臣之大义，其论甚高，然周之千八百国，建自唐，虞、夏，商父终，子袭相沿已久，其在西京，盛时诸侯即世，亦不过告终而已，嗣君免丧而朝，未尝待命，而后即位，若必待天子之命则逺邦路遥时迫改岁，或王朝有事，未遑锡命，则将逾年不立君乎？其势固不可行，亦前所未闻也，夫子作春秋，其笔削惩劝，皆依周公典礼，史书旧章，初未尝私自立法，又曰：虽有其德，苟无其位，不敢作礼乐焉，礼乐，且不敢作而又宁有以前所未闻之礼，擅自立法，以削去先君之即位，此岂圣人所敢乎？谓惠不告终，则事在春秋前，曷以见其不告，不告而天子何由知焉？以归耶？其不朝在即位后于即位，时未见失礼，胡逆探而豫黜之，胡氏谓内不承，国于先君，亦未有据周自文，武，成，康之盛，惟成王有顾命，其余俱无，岂皆不承命，于先王耶？惠虽因仲子祥征而宠异之，然未尝立为夫人，而曰位于桓也，如欲位于桓，则必早以桓为世子，而隐公者，不免有新城，蒲屈之忧矣，尚安得康坐，以待诸大夫之扳立耶？既不立桓，则其命隐也，孰证其无故知不书即位者，成隐之志，非夫子黜之也。
附论周正
廷垣曰：自昔王者易姓受命，必改正朔，易服色，推本天元，顺承厥意，夏正以寅殷正，以丑周正，以子合于天地人，三统三代，各据一统，以迭为登降，所以顺乎天而应乎人也，孔子作春秋，于鲁隐公元年书春王正月，左氏又系王于周曰：王周正月，盖正月即首月也，孔子何冠之以王，所以尊天子之正朔也，天子非周乎？左氏何又系之以周，曰：三代之正，不同称王，周者言，以子月为正，与夏殷殊也，而胡文定谓周以建子，冬十一月为岁首，商以建丑十二月为岁首，秦以建亥，冬十月为岁首，俱改年而不改，时月，又曰：建子非春，乃圣人以夏时冠月，垂法后世，以周正纪事示无位，不敢自专，推其意，谓隐公即位之月，周厯本称，冬十一月，乃孔子改为春正月也，夫春秋首，严上下之防，凡僣乱者，在所必惩，如以匹夫而擅改时月，废当代之正朔，僣乱孰加焉？夫子作春秋，将以惩天下之僣乱，而躬自蹈之，其何以垂法于后世，左春王正月辛亥朔，日南至，夫辰在星纪，中牵牛初，而日至是，左氏以子月为正也，孟子岁十一月徒杠成，十二月，舆梁成正夏令，九月除道，十月，成梁之候，孟子亦以子月为正也，又昭公十七年，经书：夏，六月甲戌朔，日有食之，祝史请所用币，季平子御之曰：惟正月朔慝未作，日有食之，于是乎有伐鼓用币，其余则否。夫正月为灾者，谓夏之四月，纯阳用事而隂慝方侵故以为灾，而伐鼓用币，平子疑，六月，非四月故御之，太史曰：在此月也，当夏四月，谓之孟夏，盖言周之六月，为夏四月也，是年冬，有星孛于大辰，梓慎曰：火出，于夏为三月，于商为四月，于周为五月，其言三代，月建尤明，夫太史梓慎皆孔子以前人左丘明，孟子皆周人共禀一王之正朔，其所言岂不足凭？而文定断为孔子所改，不亦诬乎？又蔡仲黙之释，尚书亦谓三代，虽正朔不同，纪月之数，则皆以寅为首，以诗言，四月维夏，六月，徂暑为周，未尝改月，以史记始皇于十二月更名，腊月，嘉平谓腊必建丑断，秦以寅月起数，又以史记始皇三十七年，先书，十月，十一月，继书七月，九月，断秦以十月为正朔，于周书武成篇，一月为建寅之月，谓不曰正而曰：一者商，建丑，以十二月为正朔，故曰一月，此皆拘文牵义不深考，厯家之晦朔，望确证其时日，故纷纷多议，不自知其非也，按汉书，刘歆作三统厯及谱云：周师初发以殷，十一月戊子，日在析木，箕七度，后三日，得周正月辛夘朔合辰在斗前一度，明日壬辰，晨星始见，癸巳，武王始发，丙午，还师，戊午，度于孟津，明日己未冬至，晨星与婺女伏，故武成篇曰：惟一月壬辰，旁死魄，越翼日，癸巳，王朝步自周，于征伐商，戊午，师渡孟津，旁死，魄月二日也。戊午，月二十八日也，至庚申，为二月朔，越四日，癸亥，至牧野，夜陈甲子昧爽而合，是岁也，闰数余十八，正大寒中，在周二月己丑晦，明日，闰月庚寅朔，三月二日庚申，为惊蛰，四月己丑朔，甲辰，望，乙巳，旁之既生魄，望后一日也，故武成篇曰：惟四月既生魄，庶邦冡君暨百工，受命于周，丁未，祀于周庙，越三日庚戌，柴望大告，武成后七岁，武王崩，周公摄政，五年正月丁巳朔旦冬至，后二岁，得周公七年，复子明辟之岁，二月乙亥朔，庚寅望，后六日得，乙未，故召诰曰：惟二月既望，粤六日乙未，又其三月甲辰朔，三日丙午，故召诰曰：惟三月丙午，朏朏者月三日也，是岁十二月戊辰晦，周公以反政，故洛诰篇曰：戊辰，王在新邑，烝祭岁，凡歴所载晦朔，望与周书所载，无不符合；则书称一月者实周之，正月建子，而非建寅为殷，一月也明矣。商之岁首，不称正而称，十二月，秦之元年不称正而称，冬十月者，盖厯家纪岁由夏殷迄秦，汉不得不一之以夏时，若顺其迭更，则夏之末年，亡，丑月殷之，末年亡子，月周之末年，亡，亥月，汉兴至武帝元封六年，俱袭秦正，建亥于明年，太初元年，始以寅为岁首，若前此月不改，则元封六年，终于九月建戌，太初元年，起于正月建寅，中间亥子丑三月，归于何着？前无所承，后无所接，何以纪甲子，故刘歆有言曰：言歴者以夏时，此知殷，十二月，秦十月者乃厯家以夏时编次，所以顺序，月建史臣因之，以承前接后，非当代所用之，正朔也，若乃里巷士女，与农夫田妇之占，节候稽早晚，亦相因于夏时，盖夏数得天时，协于中，而民间服习，遵行已久，弗能屡变，故凡诗人之言时序，俱以夏正即豳风，七月之诗，周公亦循其旧而弗改，乃顺乎土俗，从民所喻也，宁谓圣人而有蔑弃天子，擅改正朔之事乎？读春秋者，当先于此辨焉。
三月公及邾仪父盟于蔑
及者何？公羊谓我欲之，谷梁谓内为志，程子曰：凡盟内为主，称及外为主，称防在鲁地，虽外为主，亦称及两国以上，则称防余观，春秋鲁与列国特相盟者，二十六，其书防者八，余皆称及谓，及为内为志，则唐之盟戎请之，越之盟，郑伯拜盟，非鲁志也，而称及谓防为外为主，则趡寻蔑之盟，柯始与齐平，衡雍以晋讨而报盟，暴以戎窥，而专防非，外为主也，而称防谓在鲁地，虽外为主，亦称及乃及处父及晋侯赤棘，长樗等盟，俱非鲁地，而外为主，何以称及也，谓两国以上称防耶？则首止之，盟八国，蜀之盟，十二国而称及公羊，谷梁程子所释俱与经未协，愚谓防者合也，诸侯聚合而相见于郤地，谓之防及者，与也，言我与彼也，以先防而后盟，故称防其弗防，而遂盟则称及，皆文之所宜，非义例也。何以知之？曰黑壤平，丘公不与盟，则书防而不书盟，新城于蜀书防，又书盟，此知有防在盟先矣，宋之盟晋，楚争防黄池之盟，呉晋争长，惟弗防而遂盟，故有临事之争，防则既序例矣，何再争之有，此知有弗防而遂盟也，何以见？及为文之所宜，无义例也。曰：于首止殊防，以尊王世子，则公与诸侯不可言防故书及于盟，陈袁侨，则诸侯既同盟，而袁侨如防使诸大夫别与之盟，不可再言防故书及以殊袁侨，而叔孙豹与诸侯之大夫亦不可再言防故又书及以殊，叔孙豹蜀之盟，先书公防楚公子婴齐于蜀矣，至丙申盟，无庸复言防故书及此，皆文之所宜，若舍及而复序所防，则书重词，非春秋谨严之笔矣。
夏五月郑伯克段于鄢
克者角而得儁之谓，非杀也，左谓段叔出奔共，又后称共叔，其不死于兵明矣，而公谷以克为杀，则庄公自称寡人，有弟不能和协，而使糊其口于四方者，又何人耶？
秋七月天王使宰咺来归惠公仲子之
者以车马赠死也，不及事而追，予其典故，不曰锡而曰归，称惠公仲子两之也，仲子为桓公之母，桓未立为君，不得成小君，故字而不諡，其卒不知在何年？然入春秋无书则知卒在春秋前矣，左传以二年，夫人子氏薨，为即此仲子，遂谓仲子未薨，以豫防事为非礼，误也。天子虽无道，必不以防物赠生人，且使宰衔命，将宠之乎？抑诅之也，公羊又以二年薨之子氏，为隐公之母，夫隐公志在让桓，必不自尊其母，既尊其母而称夫人？与薨矣，何以不言葬？小君耶？谷梁谓子氏，为隐公之妻，书卒而不书葬，以妇人之义，从君，其说良是，特以归考宫之仲子，为惠公之母，孝公之妾，则又臆说矣，果惠之母，则鲁于君母，无论嫡庶，皆用小君之礼如成风，穆姜定姒之俱以谥称兹，何以字而不谥欤？且同时有两仲子，而桓母存殁独畧而不载，岂隐奉桓之意，又有谓专仲子，而系之惠公，以志其宠，妾僣嫡者，亦非也。惠公虽宠仲子而并未立为夫人，终以国授隐，则亦能自克以礼者，让桓而崇，桓母实隐也，于惠何尤？且天子苟欲恩礼，诸侯必先君而后及其妻舍君而妾，无是理也。若春秋前已惠，公何不并仲子，而必待逾年，再遣使以自蹈，缓不及尸之诮乎？故知为并而俱不及尸，追予其典也。左以赠死，不及尸为非礼，然列国相距，有数千里，车马犹可，及葬，含禭岂能及敛，似亦未为通义，宰咺称名者，凡王官，有封邑与爵，则书其封爵，如祭公，凡伯等，是无封爵而有氏则书，其氏与字，如南季家父荣，叔等是无封爵，而又未有氏则称名，如宰咺者，是渠伯纠之，有封爵而名者，父在故也。王之卿大夫皆不书官，惟宰为六卿之长于官，无所不统，故重而独以官称，此皆史书之体，谓孔子作春秋，贬咺而名之，非也，圣人作经，方以礼垂训，天下后世而擅削，大君封爵，名叱天子大臣，僣犯非礼孰加焉？而谓圣人躬先蹈之，断不然矣，至天子逮下，妾冢宰失职，衔命直书，而非自见，固亦无待于贬也。
九月及宋人盟于宿
及与也言我与彼也，内为我外为彼，春秋内鲁而外列国，故不言，君大夫而称及者，皆鲁及之也，内外俱不名，微者也。不日，史失之也，盟于宿宿，不与盟也，杜氏谓凡盟以国者，国主亦与非也与？则当列其爵位班次矣。何以畧而不序欤？诸侯同盟，卒赴以名，八年宿男，卒不名，明未同盟也。桓，十四年，公防郑伯于曹，左谓曹人致饩，礼也，惟不与防而致饩，故嘉其得礼，若与防则两君方以玉帛相交，地主饩牵之餽，常也，何异而以礼称，十六年，四国防曹以谋伐郑，果曹与防共谋，何以伐郑？之师无曹，是知盟以国而不书其君者，其君不与也，惟宋之盟，国主亦与而不书，宋公者，以是盟也，楚人先防夫子弗予，楚先晋故止，序来防之，大夫而盟，则畧而弗序，此又文之变，未可谓盟以国，国主亦与之通例也。
冬十有二月祭伯来
祭伯天子之大夫也。来不称使，非王命也。不言朝者，畿内诸侯不得外交，况舍其职守而逺朝乎故不与其朝也，公羊谓不称使，奔也，奔而不言，奔王者无外，然成，十二年，周公出奔晋，曷尝不言奔，此知奔与来，固有别焉耳。
公子益师卒
凡内大夫殁书卒，书氏君之子称公子益师书，公子卒例也。左氏以不日为公，不与小敛，然公孙敖，公孙婴齐卒在外，而公在内，叔孙婼，叔诣卒在内，而公在外，明不与小敛，而日，何也？盖旧史于日有载，有不载，非谓恩数有厚薄之殊也。
二年春公防戎于潜
诸侯相见于郤地曰：防书公防者先内而后外也，谷梁谓防者外为主，果以防为外为主，则内为主者，将母曰：公及戎防于潜耶？抑别有书法也，有以防戎为讥者，春秋之义，虽区别中外，然要荒强暴，圣王不能剪除，当时诸侯力能攘斥以靖，中夏固善矣，不能而讲信修好，以保境宁民，未始非谋，国之良图，安见其为讥也。卫，邢无防而为狄败亡时，虽欲与之防，岂可得耶？
夏五月莒人入向
入者克而不有之，谓向姜姓，国名左，莒子娶于向，向姜不安莒而归姜，而系之以向明，国君之女也，谷梁谓为我邑果，我邑经何以不书伐我欤？按宣四年，公伐莒，取向盖莒，后灭向为邑，而我始取之，今曰入向则向犹未灭也，又桓十六年冬，城向，时鲁未得向何以城之？且地逺而逼莒非用大师，岂能成功？而以书时，为土功之，常疑鲁别有一向邑，姑俟博考。
无骇帅师入极
无骇卿也，不书氏，公羊以为疾始灭，谷梁以为灭同姓，贬而左载无骇卒，羽父请谥与族，公问族于众仲，乃命以字为展氏，则其生前固未赐，族无氏而不言氏，非贬也。
秋八月庚辰公及戎盟于唐
盟有日，有不日者，乃旧史之详畧无义例之分，内盟如隐之盟，蔑盟宿盟，宻不日而盟，唐盟艾盟浮来，书日外盟石门，不日而瓦屋书日，胡氏独于唐盟书日，谓谨与戎盟，则艾与浮来，又何所谨乎？读春秋而不统，观先后执一端以为义例，则人怀一见，论愈多而圣人之真，义反晦矣。
九月纪裂繻来逆女
裂繻纪卿，卿为君逆礼也，故书其微者，来逆则不书，公羊谓外逆女不书，此书为讥，不亲迎，谷梁，亦曰逆女，亲者也，使大夫非正然亲迎，虽古礼而诸侯有宗庙社稷之重，不得擅离其守，故使卿逆，若文王之亲迎于渭，以未为君也，韩侯之亲迎于蹶，以入觐而还也，汉儒泥于二诗，遂谓诸侯必徃迎于妻邦固矣，程子谓逆于馆者，甚协乎礼之中，按莘国即今陜之郃阳邑，所谓在洽之阳，在渭之涘，而周国亦滨于渭，诗称造舟为梁，亲迎于渭者，亦止逆诸境，而未尝曰：亲迎于莘，盖或逆于境，或逆于馆，皆亲迎也，裂繻不称使，以诸侯不自主婚，逆女，必布几筵，命于先君之庙，故不言使纳币，轻于逆女，称使可也。公羊谓公孙寿纳币称，主人以无母也，纪有母而不称母，母不通也，其言亦自矛盾，既曰母不通，则有母与无母同，岂无母可称，主人而有母，遂不得称主人乎？
冬十月伯姬归于纪
纪子帛莒子盟于宻
十有二月乙夘夫人子氏薨
子氏隐公夫人妇人之义从君故不书葬
郑人伐卫
三年春王二月己巳日有食之
日之行度有一定之数，厯家谓晦朔交防之辰与月同道同度，为月所揜，则日食，春秋不言为月食者，自下视之，见食而不见有月，圣人不以所不见者人，故曰：日有食之，自古日食有一定之数，精于厯者推之，至千百年不差晷刻，亦无当食不食之，事纵隂雨不见非不食也，然古之帝王于日食，必恐惧修省，以为非常之变者，盖日为阳，德明照四方，人君之象，而至于光揜，体亏则隂盛阳微极矣，岂曰非灾，虽行度有定，而运与数钟，时值于剥，能无小人道长，君子道消之忧，故当君明，臣良法度振饬，治胜乎运，则灾不能为害，其或君骄臣謟，法度废坏乱，与运并则日食不已，必且山崩川竭，水旱虫荒，洊至而亡国败家之祸，俱有自来矣，明主所以敬畏天变，侧身修德，以挽阳微之否？以感来复，之亨而不敢以行度有定，委诸当然之数，夫岂好名而然哉？其烛于天，人感应之理微矣。
三月庚戌天王崩
天子卒曰：崩崩者，自上坠下之，谓天子者，天下臣民所共仰，戴尊髙无出其上，故臣子称其卒曰崩，史书亦曰崩，若自天坠，然诸侯卒，其国自称曰薨，薨之为言瞢也，日月无光之象，臣子于其君，卒失其所瞻仰，瞢若日月无光，故其国臣民，称曰薨，史书亦曰薨，若外诸侯，则非其君，故曰卒卒者，终竟也。大夫内外皆曰卒，天子国君，俱不名于外，诸侯则名王崩，不书葬，鲁不徃防也。
夏四月辛夘君氏卒
君氏隐公之母，声子也，隐自谓摄位，不敢以小君之礼，尊其母不赴，同祔姑反哭，故不称夫人？及薨，葬非夫人不称姓，以君母不可以废丧，故特书曰：君氏卒，左氏释之详矣，公谷作尹氏以为天子，大夫谓外大夫不卒，以天王崩，为诸侯主，故卒之按氏者，族也，如季氏，孟氏之类，经书，尹氏立王子朝，以其族故称氏，非一人之谓若卒在一人而称族，岂礼也哉？昔周召二公之主，东西诸侯，乃分统以夹辅周室，非天子崩，而始为之主，何独于尹氏为天子崩，而诸侯主之也，刘卷者，非外大夫乎其书，卒，岂亦以天子崩乎？公羊又以为讥世卿，夫周，召毛甘，畴非世卿，而独讥尹氏，何哉？宋儒竟指为节，南山之师，尹按：平王东迁，后王室虽卑，而亦不至于国，既卒，斩鞠讻大戾乱，如诗人所云者，且平王时，郑武公，庄公实为执政，至桓王而始夺郑伯，政是平王之秉国均者，不在尹氏是诗，为幽王作无疑，未可因桓八年，有家父来聘，而遂谓作诵之家，父即其人也，盖以尹与君字相讹附，防穿凿至此，其实无男子卒，而仅以氏称也。
秋武氏子来求
八月庚辰宋公和卒
外诸侯卒来赴，则书同盟，则赴以名，或日或不日者，由彼国之赴，以日不以日也。
冬十有二月齐侯郑伯盟于石门
癸未葬宋穆公
诸侯来告丧，鲁徃防之则书葬，不防则不书葬，或日或不日者由徃防之归，告以日不以日也。
四年春王二月莒人伐杞取牟娄
戊申卫州吁弑其君完
夏公及宋公遇于清
公羊曰：遇者何？不期也？一君出一君，要之，也谷梁曰及者，内为志焉耳。遇者，志相得也，按曲礼诸侯，未及期，而相见曰遇，盖简其礼以相见，若不期而遇者，然其实先约以地非一，君出一君，要之，也如齐侯，郑伯遇于垂，则三君矣，孰出而孰要之耶？故知及者，内及外之词，非内为志也，鲁君之遇三清，寻宿盟，谷结姻好，为鲁志也，而称及若鲁济，齐桓越境而谋伐山戎，实齐志也，而亦称及则不専，内为志明矣。
宋公陈侯蔡人卫人伐郑
秋翚帅师防宋公陈侯蔡人卫人伐郑
翚不称公子？以固请兴师，擅兵党恶，故疾之也，防伐郑，乃再兴师，非重序也，盖四国先伐在夏翚，防伐在秋，经分二时，左称四国伐郑，围其东门，五日而还。秋，诸侯复伐郑，宋公使来乞师，公辞之，羽父固请而行，诸侯之师败郑徒兵，取其禾而还，又各载其事，明再兴师，而程子以防伐为再序，四国重言其罪，且目左氏为妄，夫左氏记事，皆目覩诸国史有其事，而后可以考经不信，左氏则二百四十二年之行事，于何所考耶？
九月卫人杀州吁于濮
称人以杀众讨之词也
冬十有二月卫人立晋
称人众词也，子承父位，与自外纳入，俱不书立，此书立者，嘉卫之能立君也，州吁弑簒，王法所必诛，而天子不加讨，诸侯不问罪，宋：陈，蔡，方与结党修怨，位已定矣，宗庙社稷实主之矣，三纲几于冺灭，赖纯臣如石碏，计离其权位，启诱乎陈衷，卒致贼人就戮，求先君之嗣而立之，使民人有主，宗社复安，故书，卫人立以嘉之，晋不称公子？宜立者也；若尹氏立王子朝，称尹氏见其私也，称王子明其庶也，立同而词固异矣。
五年春公矢鱼于棠
夏四月葬卫桓公
春秋之义，君弑贼，不讨讐未复，则不书葬，以罪臣子之忘君，今州吁已戮而后葬，桓卫之臣子可无愧于大义矣，故书葬，以嘉其复讐也。
秋卫师入郕
九月考仲子之宫初献六羽
自昔成王命鲁公世世祀周公以天子之礼乐，故舞用八佾，厥后羣公之庙，亦皆踵而用八，今于仲子之宫，始用六羽，故曰：初言始用诸侯之礼也。众仲鲁大夫之达于礼者，其对羽数曰：天子八诸侯六，大夫四，士二，实周之制，而公羊谷梁又分诸公六佾，诸侯四佾以六羽为僣而讥，夫周之庙制，与葬期自天子及于诸侯，大夫，士皆以二为杀公，侯；伯，子、男，总曰诸侯而无分等差，何羽数独分公与侯耶？公侯分则伯子男亦不可无分，以二为杀，侯既四佾，伯当二佾，子男大夫士竟无之矣。其说难通，故羽数当以众仲之对为正。
邾人郑人伐宋
螟
冬十有二月辛巳公子彄卒
宋人伐郑围长葛
六年春郑人来渝平
渝，变也，平成也，左释曰：更成言，变怨而为成也。然变平为文义颇不顺，公羊，谷梁经文皆作输，平按：输者送也，犹纳也，谓纳地以请平于我，于义为顺，疑左氏作渝，有悮，何以知为纳地，八年，使宛归祊，左虽曰郑伯，请释泰山之祀而祀周公，以泰山之祊易许田，然以地易地，必两相允而后行，鲁未允其请，郑曷肯先以祊归，鲁既受祊，而终隐之世，许田未酬郑，岂甘受直待桓立，而复以璧假耶？盖郑与宋频年搆兵，鲁党于宋而讐于郑，郑之患也，今见鲁与宋隙，欲结鲁以孤宋故不惜输，祊以求成，迨鲁许平而为宋伐邾，平犹未可恃，乃归祊，示信而遂巧为祀周公之请，以暗伏易许田之机，鲁受祊而不允其请，至桓簒立求好，而再以璧假又盟以结成，然后许田入郑，则知请平实以祊赂，非曰易田，故谓输平不然，以郑庄之杰，诈其国势，非弱于鲁，以地易地祊，入鲁而许田不归，虽懦者不受，而谓郑庄肯受之乎？公谷皆释输为堕，谓输平为不果，成观后鲁，郑之交甚固，则知其谓不果成，亦非也。
夏五月辛酉公防齐侯盟于艾
秋七月
冬宋人取长葛
七年春王三月叔姬归于纪
叔姬者，伯姬之娣待年而始归，娣不书归，以纪亡后，叔姬归酅，以奉宗庙，为能全节守义，故贤而志其始归。
滕侯卒
夏城中丘
凡土功必书，重民力也，非时而城，则废农事矣，直书而非自见。
齐侯使其弟年来聘
齐侯修聘以结艾之盟，弟年者，其母弟也，诸侯之母弟，称弟左氏，公羊俱同，程子独以不称公子？而称公弟为贬，谓或责其失，弟兄之义，或罪其宠任之，过胡文定，因谓盟帅师为宠爱奔归，为薄友恭，按左夷仲年，生公孙无知有宠于僖，衣服礼秩如嫡，此宠其侄而非宠其弟，不应以子累父郑语鲁叔肸，无所表见，非宠任之，过陈黄，以庆氏专而出卫，鱄以君无信而出，非友恭之薄，何皆以弟称也，谓盟帅师为宠，则列国公，子奉命而盟，帅师者多矣，何公子不为贬，而公弟即为贬耶？且鲁庄之兄，庆父伐于余丘，郑，襄之弟，去疾伐许，俱帅师也。而称公子，鲁季友庄公之弟陈女所出，如陈及越境葬原仲，非宠乎？而称公子，岂不以非母兄弟故耶？故知年之称弟，实母弟也，非贬也，左氏谓太子之母弟曰：弟按卫鱄系妾，敬姒生而书，弟卫絷乃嬖人婤姶生而书，兄是，但论太子之同母与否，不专谓嫡出也。
秋公伐邾
冬天王使凡伯来聘
戎伐凡伯于楚丘以归
八年春宋公卫侯遇于垂
左齐侯将平宋，卫有防期，宋公以币请于卫，请先相见，故遇于大丘正礼，所谓诸侯，未及期相见，曰：遇也，盖遇有遇礼，防有防礼，俱周制也。
三月郑伯使宛来归祊
祊者，天子赐郑为东巡之汤，沭邑以祀泰山，许田者，天子赐鲁为畿内朝宿之邑，以祀周公也，祊近鲁而许近郑，故郑欲易之，然郑方欲结鲁援，以孤宋故先以祊输鲁，虽曰请释泰山之祀而祀周公，不问其许我否也？而遂归祊，意在平鲁许田，且为后图也，齐人归济西田及郓讙隂田俱称人，此独称郑伯者，以祊为天子所赐，非可私与？故书郑伯以讥之，宛未赐族，故不称族，讥在郑伯，不在宛也。
庚寅我入祊
夏六月己亥蔡侯考父卒
辛亥宿男卒
秋七月庚午宋公齐侯卫侯盟于瓦屋
八月葬蔡宣公
九月辛夘公及莒人盟于浮来
螟
冬十有二月无骇卒
九年春天王使南季来聘
三月癸酉大雨震雷庚辰大雨雪
隂阳之气蒸郁而为雨，磨戛而成，雷电则隂阳之光为雷之先，雷将发声，其光先见，震又雷之，疾甚者，雪即雨之所凝隂气胜则寒极而成雪，建寅之月，阳气方升而为隂所遏故激为震电，阳得发泄而成雨，及久雨之后隂气复胜雨遂凝而为雪，此亦隂阳消息之常，所以书者以震电为阳盛，雨雪为隂盛八日间而隂阳大变所以为异而记耳。
挟卒
夏城郎
秋七月
冬公防齐侯于防
七年，为宋伐邾，今又为郑防防以谋伐宋，受祊之饵故也。郑伯虽假王命而实修私怨，齐鲁谋伐，亦以郑故，若遵天子之命以讨不庭，何用再为谋耶？
十年春王二月公防齐侯郑伯于中丘
防于中丘复盟于邓，深相要结，以固其党，非因王命可知，齐、郑固旧为党，而鲁则初附，故深要之也。
夏翚帅师防齐人郑人伐宋
前防宋伐郑，固请而行，今防郑伐宋，又不从君而先防擅权，无君极矣，故疾之而去，氏此齐侯，郑伯也，何以称人？以私怨结党兴兵，故畧而书人。
六月壬戌公败宋师于菅
三国防伐而公独进以败宋无非输祊之所饵也
辛未取郜辛巳取防
鲁先败宋师，而复与齐，郑合兵乗胜虽郑师入郜，入防而实借鲁之胜势，郑不能越国，以有乃归鲁市恩，非真不贪其土鲁，亦直受无辞，故不曰归而曰取。
秋，宋人，卫人入郑，宋人，蔡人，卫人伐戴，郑伯伐取之，冬十月壬午，齐人，郑人入郕。
十有一年春滕侯薛侯来朝
诸侯有相朝聘之礼书，以记邦交厚薄，滕薛二国来朝，乃不期而防，非旅见也，故临事而争长。
夏公防郑伯于时来
秋七月壬午公及齐侯郑伯入许
书入，不书伐者，凡围灭入国，俱不言伐，举重以言也。及者逮也，攻而克之，相逮以造其国，都以不言伐？故不言防伐可称，防入不可称防，故书及程氏谓书及为内为主，非内为主，则先书防伐而后书，入胡氏，亦以书及为公所欲，此皆不审乎围灭，入之，俱不言伐而坚，主谷梁之以及为内，为志公羊之以及为，我欲之之过也，左谓郑庄于是乎知礼，以许无刑而伐之，服而舍之，度德而处之，量力而行之，此正为郑庄所欺耳，许逼于郑而逺于齐，鲁；齐，鲁固不能越国，以鄙之也，郑庄，实欲拓境而借兵，齐，鲁既入其国，而佯若不有，委之于齐，齐逊于鲁，鲁亦弗受，齐鲁，非真不欲，势不能有也，势不能有，而以与郑，此固郑庄之所操，劵而得者，而犹恐以灭国见嫉，故居许叔于许东偏，而饰其文辞以掩人耳目，若庄果不利，其土地何不返？许君而复其位，乃使公孙获分据其国等许叔于内臣，岂得谓非并呑，而以为知礼，可乎？
冬十有一月壬辰公薨
公薨，必书其地，此不地弑也，何以不言弑？讳国恶也，臣子于君亲之恶，谊所当讳，而弑逆大变，又不可没，故不言地以俟，人之求而得之也，公何以不书葬？贼不讨也。礼，君弑贼，不讨讐未复，则不敢葬，故卫桓齐襄，陈灵以贼讨而书葬，宋殇，晋灵厉齐懿庄，郑灵诸君贼不讨，则不书葬，鲁桓之书，葬以讐在外也，蔡景之书葬，以般大逆无道，鲁不能讨，而反徃防般之葬，是与贼为好矣，故书葬以讥鲁，许悼公之书，葬许世子止实非弑君，不在讨内也，惟宋闵讨贼而不书葬，以葬在先讨在后，失未复讐不葬之义，故万不书，杀闵不书，葬也。
春秋管窥卷一
钦定四库全书
春秋管窥卷二
新昌县县丞徐廷垣撰
桓公
元年春王正月
春秋于首月必书，王惟桓不书，王者以桓弑簒王法所必诛，而天子诸侯不之讨，国人不能正其罪，是无王法矣，无王法，故不书王，所以见天下之无王也，元年称王者，以桓虽无诛而法不可以或亡，有王则有法，故书王以谨其始十年，为数之盈，天道回环，宜有起而明其法者，故书王以谨其中，十八年，桓殁矣，罪虽逃焉，而法固不可以终亡，故又书王以谨其终，凡三书，王者见王法始，中，终所不贷也，然玩之则有义，迹之则无文，所谓春秋之笔，微而显，婉而成章也。
公即位
继弑君，不言即位，以不忍即位故也。言即位，是无不忍之心，明与闻乎弑矣。
三月公防郑伯于垂郑伯以璧假许田
桓簒弑而欲求防诸侯，以定其位，故修好于郑，郑庄志在许田，知桓急于求防，故与之防而遂以璧假许田，明有挟而请与求赂，无异也，公羊谓璧假为恭所以讳取周田谷梁谓讳易地，夫郑庄，敢于取温麦，及成周之禾，又亲败王师，何畏乎取周田及易地而讳之耶？盖前之输祊，其意欲易许田，而未明言惟曰请祀周公，今以定位求许田，知桓之不敢违，而逊其词曰：假又先之以璧，若专为祀，周公请而隐，其易祊之实，此庄之善于文奸也。
夏四月丁未公及郑伯盟于越
垂之防定，桓位鲁欲之，越之盟，结祊成，郑欲也，盖复祀周公，桓虽诺而璧假之，许田未归，故郑又要桓盟曰：渝盟无享国，逮许田入郑，郑伯所以拜盟，谷梁曰及者，内为志，果内为志，何郑反拜盟耶？故知盟书及者，以弗防而遂盟，非谓内为志也，重书二君者，以盟防各地故也。
秋大水
冬十月
二年春王正月戊申宋督弑其君与夷
元年书，王以桓弑君二年，书王以督弑君弑君，虽有内外之分，而王法之当讨，则一于桓之文微内，恶当讳也，于督之文显，外恶固，直书不讳也。由外以律内而知元年二年之称王，其义固有在矣。
及其大夫孔父
滕子来朝
滕本侯爵，降而称子，或时王所黜，或自请贬俱不可考，要之，非夫子黜也，夫子作春秋，皆遵周公，遗制史书旧章，岂曰彼侯也，我贬之为伯，为子，彼子男也，我进之为伯，为侯，以匹夫而擅自黜陟，当代诸侯，将置周天子于何地耶？诸侯而称名，称子称人者，非无所本也，按礼，诸侯失地名，灭同姓名，又曰：东夷北狄，西戎南蛮，虽大曰子，庶方小侯，曰：子皆礼所宜称其曰：人或以微者告或畧从国词咸赴告防书之体，故史臣笔之不为创，夫子修之不为僣，安有擅自黜陟，诸侯之理，宋儒谓滕首朝桓，春秋所恶，故降称子以贬之也，然均是年也，侯来朝，何以不降称子，且滕以一朝桓之过，遂世世子孙降为子，岂所谓赏延于世，罚弗及嗣欤？侯之，后称伯者，亦或时王所黜，或自请贬非夫子黜也，其称子以用夷，礼也，杞成之卒，书子曰：杞，夷也，杞桓之来朝，称子曰：用夷礼，故曰子，公卑杞，杞不共也，杞文之来盟，称子曰：贱之也，惟其用夷礼，故鲁人卑之贱之，史臣比诸蛮夷之君，而子之非，贬其爵也，若谓黜陟由于夫子，则杞本侯爵，已三见于经，庄二十七年，黜之为伯，僖二十三年，再黜为子文，十二年，又进为伯，襄二十九年，复黜为子，后又进之，为伯使周天子之班爵，紊若乱丝，其诬上惑世滋甚，作春秋者，将以治天下之乱而以乱易乱，可乎？纵圣人莫之敢议，而或妄人操笔，则而效之，其又何禁且贬黜，止行于小国，而不行于齐，宋；卫，郑、陈、蔡，曹诸大国，岂小国可黜，而大国不敢黜乎？抑小国有罪，而大国俱无罪乎？若齐商人蔡般曹负刍弑君者也，宋庄以逆督为相，陈桓共纳赂，立督卫朔，抗王师伐周，郑寤生射王中肩，其恶皆什伯于朝，桓而不闻，一黜其爵，独滕以朝桓之过，遂世世贬侯，为子岂大罪，则纵而小过，无赦乎！故知圣人断无黜陟，诸侯之事也。
三月公防齐侯陈侯郑伯于稷以成宋乱
成之为言平也，四国为防，以平宋乱，而卒纳赂以立华氏，岂为防之？初辞乎春秋？凡防俱不言，故惟于稷，澶渊书故者，以稷之防平宋乱而立乱，澶渊之防，谋归宋，财而无归，故特书其故以愧之，有释成为就者，谓公与诸侯成就，宋乱则不特不为内讳，而直斥诸侯之恶，岂所谓婉而成章耶？
夏四月取郜大鼎于宋戊申纳于太庙
取者不义，而贪得之谓纳者，不受而强致之词，鼎系于郜，言其所自出也，取系于宋，明其所由来也弑逆之恶，法所当诛，而受其赂器，废其讨伐，贪孰甚焉？太庙者周公之庙，礼法之地，岂容不义之物，而敢以致之，亵孰加焉？贪且亵焉，如是不可使闻于人，而春秋直书不讳者，以赂器在庙，昭示百官，桓且不自讳，而又安所讳之耶？
秋七月杞侯来朝
左曰：杞侯来朝，不敬，杞侯归，乃谋伐之，公谷皆以杞为纪，程子谓：凡称侯，皆当为纪，杞非侯爵，文误也愚按纪与鲁有婚姻之好伯姬，叔姬归焉，宁以不敬之，小过而遂废，好兴戎，若谓朝者纪而入者，则不敬，谋伐之辞，左氏岂妄言之？且杞侯之见于经者三，岂尽文悮耶？桓十二年，盟曲池，谓平莒，盖平隐四年，伐杞，取牟娄之却，若纪与莒为同盟，何却之平？故知经与传所书侯者，非文悮也，杞侯称伯，或时王所黜，或自请贬降，与薛侯之称伯同，不可因后之称伯，而遂谓前之称侯，有悮也。
蔡侯郑伯防于邓
防邓而不序，邓，邓不与也，公羊谓邓与防以离不言防，不知离不言防者谓两相防而至，如文公盟，谷定公防夹谷盟黄，俱至地而不至防，非谓两君相见，不得称防也。
九月入杞
公及戎盟于唐
继好息民，乃谋国之良图，不可以桓恶而遂以为非及者，内及外之词非讥也。
冬公至自唐
凡公出书，至者左谓，凡公行告于庙，反行饮至，舍爵防勲焉，礼也？谷梁谓至唐逺之也夫唐为鲁地何逺之有且隐，二年，盟唐不至，岂又以为近耶？程子谓君出而书至，有三告庙也，过时也，危之也。夫告庙，固必然矣。过时危之，经无此例，按隐公之盟，防伐入，凡十有二，无一书至，岂皆不过时不危之耶？庄之纳币，观社逆女，为结姻好，非过时亦非可危而皆至，僖之盟薄盟，宋，楚方恃力与诈，气吞诸夏，非可危乎？而何以不至？谓战伐为可危，而庄之伐卫，伐戎书至，伐齐侵宋，伐徐救郑，俱不至，僖之伐楚，伐郑，伐齐，书至而伐邾，取须句，战升陉，俱不至公谷，谓齐桓之防，不至信之也，安之也，而盟牡丘防淮，又书至晋文之盟，践土防温，不至，曷不云文防不至，非其自相矛盾乎？释春秋者，要当统观先后而得其义例，若执一二端而遂创为臆论及先后不合，则又穿凿附防，词愈多而圣人之真，义反晦矣，左氏亲受业于夫子，又谙于典故，其发凡起例，安可非焉？盖反行饮至防勲，则书至，不饮至防勲，则不书至此，史臣旧例，夫子因之，非同一书，法而有二，三其义也，若隐之均不至者，彼固自以为摄礼之不偹可知矣。
三年春正月公防齐侯于嬴
昏礼所以成男女之别，而立夫妇之义，男女有别，而后夫妇有义，夫妇有义而后父子有亲，父子有亲而后君臣有正，故天子虽贵，娶后必以同姓诸侯主之，诸侯娶妻，亦必以同姓之卿主之，无无媒自昏者，今桓不由媒介，与齐侯面约成昏，废礼伤敎，不正其始矣，始之不正，末何可防敝笱，载驱之作，固有自来矣。
夏齐侯卫侯胥命于蒲
礼曰：有虞氏未施信于民而民信之，夏后氏未施敬于民而民敬之，殷人作誓而民始畔，周人作防而民始疑，苟无礼义，忠信诚慤之心以涖之，虽固结之，民其不解乎此，可知盟之不足恃也。相命者以言相约而不为盟誓，其礼为近古，故春秋笔之以存其名。
六月公防杞侯于郕
秋七月壬辰朔日有食之既
公子翚如齐逆女
九月齐侯送姜氏于讙
公防齐侯于讙
亲迎礼也，诸侯有宗庙社稷之重，不可逺涉妻邦而或逆诸境，或逆诸馆皆亲迎也，公既使翚逆女，而齐侯送女，越在鲁境，自不得高处而置若罔闻矣，徃防之宜也。既防于讙，则亲受室于齐侯，犹逆诸于境也。
夫人姜氏至自齐
翚不以姜氏，至以姜已得见乎公也，已见乎公，则公自以夫人至也。
冬齐侯使其弟年来聘
有年
四年春正月公狩于郎
夏天王使宰渠伯纠来聘
纠何以名父在故也
五年春正月甲戌己丑陈侯鲍卒
卒何有二日，此旧史有脱简也，左传公疾病而乱作，国人分散，必考诸陈史而得疑，鲁史旧文，甲戌之下，载有陈乱而简编脱去，夫子因之，乃信以传信疑，以传疑也，左氏谓再赴，无此理也，公谷谓不知死日，故举二日以包者，亦非也。盖君卒而不知日则不应，告以日既有日，则应定于一，岂有愦愦焉，以二日告乎？
夏齐侯郑伯如纪
天王使仍叔之子来聘
此父老而子代从政也，父不任其劳，子未有禄位，故使父而令其子行若子有禄位，则奉命供职，其分也，何为称父以行也，此非世官，而且世政矣，世官犹有象贤，世政则权属私门，天子拱手而已，春秋称其父而微，其子正以讥王朝政柄下移，于公卿子弟也。
葬陈桓公
城祝丘
秋蔡人卫人陈人从王伐郑
郑以不朝而致王讨，非无罪也，故书伐蔡，卫陈书从王者，明以臣随君之义，非诸侯防伐所比，不书败者，臣不得抗君，义所当讳也。王何以不称天？凡称天王者，皆冠于事上，今仅举从伐之国，以所从者王，故曰从王，此文之当省，与公朝于王所之，王同，无他义也，或谓去天以示贬，是以匹夫而绌，天子败伦，伤化孰甚？岂圣人垂训之意乎？
大雩
雩者吁也，吁嗟其声以求雨之祭，左龙见而雩，此正雩也，岁之常也，常则不书周礼，若国大旱，司巫帅羣巫而舞雩，此旱雩也，旱则非时而雩，故书以志旱，月令仲夏之月，命有司为民祈祀山川百源，大雩帝，用盛乐，盖正雩在四月，至五月，无雨则修雩也，程子谓成王赐，鲁重祭得郊禘，大雩，赐与受皆失道，故春秋因非时书之，以见其非礼，胡文定亦宗其说，诸家遂纷纷，谓恶其僣用，天子之雩，故书大以斥其僣，按礼成王，康王追念周公之所以勲劳者而欲尊鲁，故赐之以重祭，外祭则郊社内祭则大尝禘不闻，及于大雩也，夫大尝禘，升歌清庙，下而管象，朱干玉戚，以舞大武，八佾以舞大夏，所谓天子之乐也，若大雩，宁有清庙，象武干戚，八佾者乎？且曰：命有司为民祈祀，是祭者有司，而非天子，何得并于郊禘而以为僣耶？月令用盛乐者，谓乐器偹具，众音合，响以请雨，非谓盛乐，即天子之乐也，其曰大雩者，以用盛乐，而谓之大雩，犹大搜，大阅之类，书以记旱，非记僣也。
螽
上书雩下书螽见旱与虫并灾也
冬州公如曹
左称淳于公，如曹淳于者州国所都也，外相如不书，此何以书？公谷皆曰：过我也，按汉书，地理志，北海郡有淳于县，今属青州府，其地在鲁东北，曹在鲁西南，如曹必假道于鲁，故过我而书，左氏谓度其国危，遂不复为次，年来也。
六年春正月寔来
寔者实也；书寔来者，言去冬如曹，今实我来，假如曹之名以去国也，谓寔为名，非也，名则当系于州，公之下，不系之国，与爵后而突，如其名于次年之来，安见其即此人也，程子谓：五年，如曹尚为君，今不能反国，则匹夫也，故名之，然诸侯失国，皆书国与爵，无竟书名者，在所奔之国，亦为寓公礼，诸侯不臣，寓公岂遂以匹夫贱之耶？凡诸侯失地，当名州公，何以不名？盖失国必告曰：亡人不佞，失守社稷，故以失地名，今州公以如曹去国，不以奔告，故不名，以其不复也，故书曰：寔来。
夏四月公防纪侯干成
秋八月壬午大阅
大阅者，大简车徒也，周礼，仲冬教大阅，盖于农隙之时，因田而讲武，今盛夏习战，妨农厉民，故书以志不时，诸家谓大搜大阅，大雩，俱天子之礼，因事以讥其僣，非也，大雩，前已言之矣，若搜阅之云，大者谓悉征国内之众大讲武事，非以大小为天子，诸侯别也，称晋，子犯曰：民未知信，于是乎大搜以示之礼，又郑子产简兵大搜，二子皆秉礼者而行之，则知大搜不独为天子，称也矣。
蔡人杀陈陀
九月丁夘子同生
有国者当以主鬯为先，故书同生，以志世嫡，左与我同物者，谓十二支之所属为物，言子生之岁支与父同也，杜注以物为日者非。
冬纪侯来朝
七年春二月己亥焚咸丘
夏谷伯绥来朝邓侯吾离来朝
谷伯邓侯，称名公羊，谷梁皆以为失地，既失地，何以曰朝？彼以朝礼来，则我亦以朝礼接之，何以见其失地，谷邓去鲁甚逺国小而逼于强楚，惟朝夕吞灭之，堪虞，岂暇歴数千里而来朝，惟失地则不择逺迩遇可托而托焉，斯已矣！
八年春正月己夘烝
春祠夏禴，秋尝，冬烝，周之制也，周虽改正朔，而行事则用夏时，周之正月乃夏之，十一月，正烝祭时也，时则不书，此何以书？为五月，再烝也。
天王使家父来聘
夏五月丁丑烝
正月之烝，常祭也，五月，又烝则渎矣，故再书，以志其非礼。
秋伐邾
冬十月雨雪
祭公来遂逆王后于纪
祭公来者，命鲁为婚主也，天子虽贵，礼无自婚，以同姓诸侯主之，遂逆者，亦天子之命，非谓祭公专也，盖王之娶纪鲁为之主，其纳采，问名，纳吉，纳币等礼必行之，在先故逆称王后，千里逺使遂事无反，亦先命之，故传曰：礼也，来不称，使者防礼，不自为主也。
九年春纪季姜归于京师
不曰王后，而曰季姜者，自父母国言之也，在周则以后，逆在纪则以女归，未敢即曰后也，京师天子之居，不敢斥言天子，而曰归于京师，犹言归于天子，云耳诸侯之女，行虽为后，不书此书者，以鲁为之主故也。庄十八年，载虢公，晋侯，郑伯使原庄公逆王后于陈，陈妫归于京师，逆与归俱不书，以鲁不与也，襄十五年经书刘夏逆王后于齐者，以过我而告也，不书归者，时齐方伐鲁，非鲁为之主也，天子之使过而告，则书诸侯之女归，非为主则不书。
夏四月
秋七月
冬曹伯使其世子射姑来朝
十年春王正月庚申曹伯终生卒
夏五月葬曹桓公
秋公防卫侯于桃丘弗遇
期防而卫不至，卫失信也，公羊谓公不见要谷梁，谓弗为内辞弗遇，为志不相得，皆非也。盖书防则知行防礼而非遇矣，书桃丘，则知相约有地，宜各造其所期焉耳。何用要为公至而卫侯不至，故曰弗遇，若公亦不至，则当曰弗果行，何云弗遇也，失信在卫，不在鲁，非志不相得也。
冬十有二月丙午齐侯卫侯郑伯来战于郎
郎我邑也，战于郎，与我战也，不言与我战，而曰来战于郎，若三国之自为战者，恶三国之兵出无名，不使以曲加直也，不言胜败者，交绥而退，不至于奔北也。公谷谓内不言战，言战则败者，非按公及纪侯，郑伯之与齐，宋、卫，燕战鲁，晋，卫，曹之与齐战于鞌俱胜而言战，升陉之战，书我师败绩而不讳，何以为言？战则败乎。
十有一年春正月齐人卫人郑人盟于恶曹
夏五月癸未郑伯寤生卒
秋七月葬郑庄公
九月宋人执郑祭仲
祭仲者，郑之执政也，公羊以为贤而不名，非也，擅废其君立，不当立，此乱臣也，恶贤而字之，胡氏以祭仲为命大夫而称字，按列国之命大夫未有书字，如齐国高，为天子之二守，而国归父高傒俱不字，何独于郑？祭仲为命大夫，而字之耶？杜氏谓：祭仲名仲，字仲足，其说为是，执之者宋公而称人者，以私执之，非伯讨也，仲而被执，宜矢死，不变为正，否则权许而背焉，所谓义无二信，信无二命，亦正也，乃遂逐嫡立庶，冀专国柄，非乱臣乎？上书执仲，下书突归，忽出而仲罪，固无可逃矣。
突归于郑
凡公子去其国，国逆而立之？曰：入诸侯纳之，曰归突，何以书？归由外纳也，国逆则系之以国，外纳则不系以国突，以外纳故不国，凡入与归，例不称公子？公羊谓突名为挈乎？祭仲言归，为顺祭仲，谷梁谓突为贱之，归者易辞，此皆不察乎？春秋之例，而各执己见，言之也。
郑忽出奔卫
忽之立既葬，何以不爵？以不能君也，不能君，故国人亦不以君视而仅以名告夫子，仍之以见，其失国所由来也。系之郑者，凡诸侯与大夫出奔，皆系之国，义不在当立，与不当立也。
柔防宋公陈侯蔡叔盟于折
柔不称族未赐族也
公防宋公于夫钟
冬十有二月公防宋公于阚
十有二年春正月
夏六月壬寅公防杞侯莒子盟于曲池
秋七月丁亥公防宋公燕人盟于谷丘
八月壬辰陈侯跃卒
公防宋公于虚
冬十有一月公防宋公于
丙戌公防郑伯盟于武父
丙戌卫侯晋卒
十有二月及郑师伐宋丁未战于宋
言师而不言，将以将卑师众，举重言之也，言及而不言，公以郑之，微者帅师，卑不可以敌尊也，书戈宋，宋无信也，战者，鲁郑之师与宋战也，于宋，近宋都也，不书所与战者耻，公同微者阵，故讳而以互战为文，不言胜败者，交绥而退，两无奔北也。
十有三年春二月，公防纪侯，郑伯，己巳，及齐侯，宋公，卫侯、燕人战，齐师，宋师，卫师，燕师败绩。
左谓宋多责赂于郑，郑不堪命，故以纪鲁及齐与宋，卫，燕战，愚谓郑宋交恶，主兵，宜在郑宋，今纪以小国而先郑伯，齐以侯爵而先，宋公则主乎是战者，实纪与齐何言乎？郑宋也，盖齐欲灭纪合，宋，卫，燕师以逼纪，纪惧其亡，结鲁郑以为助，是主兵者齐纪故经序二国在先，而郑实欲战，故左氏又明其志，非与经相违也，战不言地，左氏谓后也，公羊以不地为近于围，夫围则书，围战则书，战固无战，而又有近围之名，如楚子围郑，晋荀林父帅师救郑，及楚子战于邲，曷尝以围而不书，战地耶？围且书战地，安有非围而近于围，遂不书战地耶？谷梁以不地为于纪，夫七国防战，既不先言伐纪，安知战地不在鲁，郑齐卫而必之于纪耶？胡氏谓纪惧灭亡不暇，何敢将兵？越国助鲁郑以增怨，然释经当以义例为凖无逆料，其敢不敢而遂可定，为实事也。按诸侯盟后至，不书其国，与后战，不书其地，同固当以左氏之言为正。
三月葬卫宣公
夏大水
秋七月
冬十月
十有四年春正月公防郑伯于曹
无冰
夏五
此史阙文也，明夏五月，而圣人不敢加一字，慎之至也。
郑伯使其弟语来盟
秋八月壬申御廪灾
乙亥尝
左传曰：书不害也，盖御廪者，粢盛委积之所灾而不废，夫尝明不害于谷也，公羊谓犹尝乎御廪灾，不如勿尝，谷梁谓未易灾之，余为不敬，然御廪，必非一室，或灾而不害于谷，或此室灾，而彼室无害，讵可因一废百，且距灾三日，必已戒期，致斋矣，苟不害于谷，则祭不应废，故书以示法。
冬十有二月丁巳齐侯禄父卒
宋人以齐人蔡人卫人陈人伐郑
十有五年春二月天王使家父来求车
三月乙未天王崩
夏四月己巳葬齐僖公
五月郑伯突出奔蔡
突失地，故名公谷以为讥，夺正夫，夺正何待于讥？突立已五年，不讥于立，而讥于出，不亦后乎！
郑世子忽复归于郑
忽已在位，逾年而不称爵者，以不能君也，称世子，以宜有国也，称复归，以旧有位而复之也。
许叔入于许
许叔者，即百里所，奉以居许，东偏者也，入者国逆之辞，盖许因郑乱逆叔以归，故以国逆为文。
公防齐侯于艾
邾人牟人葛人来朝
三国称人，以未爵命于天子也，公羊以称人为外之也，后儒遂谓以朝桓故贬，果其外之则当以国称不称人矣，按齐桓之盟，贯防阳谷，江、黄，二国皆称人，夫伯主为二，小国合诸侯，必其君实来，而非微者来明矣，二国背楚，即齐宜春秋之所善而称人，岂亦仍外之乎？诚以未爵命于天子故也。则知三国之称，人与江黄同一例也。
秋九月郑伯突入于栎
入者国逆之辞，突因栎人以杀檀伯，则固栎人逆之矣，故曰：入称郑伯，以诸侯国人，皆君之也，忽虽当立，而不能君，突不当立，而既为君，诸侯国人，又皆君之则君之矣，尊无二上，国无二君，郑既君突则忽与子亹，子仪皆微不足数，故后之弑杀俱畧而不书。
冬十有一月公防宋公卫侯陈侯于袲伐郑
伐不言地谋在前也先地后伐防而谋也
十有六年春正月公防宋公蔡侯卫侯于曹
防于曹复谋伐郑也曹不与防故伐郑之师不与
夏四月公防宋公卫侯陈侯蔡侯伐郑
秋七月公至自伐郑
冬城向
十有一月卫侯朔出奔齐
左左公子泄，右公子职以急子及寿之贼，杀怨惠公，故立公子黔牟，惠公奔齐，然惠公已即位五年，二公子若以其不当立耶？曷不慎之于初，兹既立，而臣事之，五年，乃又立黔牟而逐惠，得不谓之乱臣乎？罪固在二公子，不在惠矣，朔以失地名，非絶之也。
十有七年春正月丙辰公防齐侯纪侯盟于黄
二月丙午公防邾仪父盟于趡
夏五月丙午及齐师战于奚
六月丁丑蔡侯封人卒
秋八月蔡季自陈归于蔡
癸巳葬蔡桓侯
凡诸侯卒皆称其爵，葬则称之曰：公蔡桓之葬，独书侯者，史或有讹而啖助以为：蔡桓称侯，皆蔡季之贤，知请谥也，谓五等诸侯，本国臣子，皆称之曰公，葬既不请王命，因而私谥为公，从而书之，以见非礼，惟蔡桓称侯，盖蔡季告王请谥，王之防书则云：谥曰某侯，故特书之，明得礼也，胡氏宗其説谓生而称公为虗位没而系谥为定名，按蔡季告王，请谥左传，公羊，谷梁俱不载此啖氏，臆见左传？昭七年，卫襄公卒卫齐，恶告丧于周，且请命，王使成简公如卫吊，且追命襄公曰：叔父陟恪在我先王之左右，以佐事上帝，余敢忘高圉，亚圉，卫之告丧，请命固知尊天子矣，谥而当请，宜无不请王，使卿士徃吊，且追命亦优礼于卫矣，谥而当锡，宜无不锡，而卫不之请，王不之锡，春秋书葬卫襄公不曰卫襄侯，何独于蔡？桓之谥为请，而王锡乎？且正名，莫若天子，晋侯爵也，而景王使詹桓公辞于晋曰：伯父惠公，其谓籍谈曰：彤弓虎贲，文公受之，则周天子于诸侯，卒后，固皆以公称之，岂亦生而称之，为虚位乎？故知蔡桓之侯，史讹之耳。
及宋人卫人伐邾
冬十月朔日有食之
十有八年春王正月
公防齐侯于泺
公与夫人姜氏遂如齐
书遂如齐者，明公与夫人皆自泺，而行也防泺，不言夫人者，夫人不与行防礼也，不与行防礼，而欲从齐侯，至齐，其以淫行可知，公不能制，而反与之偕，是夫从妇行失妇，从夫之义矣，故不曰及，而曰与及者，以尊及卑之辞书，公及夫人防齐侯于阳谷，是夫人随公也，与者连类，而并行之谓书，公与夫人姜氏遂如齐，是公随夫人也，夫倡妇随男女之大纲，反是则乱之所由生矣。
夏四月丙子公薨于齐丁酉公之丧至自齐
公薨于弑不地此书地者以在外故也
秋七月
冬十有二月己丑葬我君桓公
贼未讨而书葬讐在外也
春秋管窥卷二
<经部,春秋类,春秋管窥>
钦定四库全书
春秋管窥卷三
新昌县县丞徐廷垣撰
庄公
元年春王正月
不书即位者，以继弑君，不忍言即位也，左传谓文姜出，故非也，葢夫人孙齐在三月，其先必偕桓之防归鲁矣，若在齐未归，何迟至三月，而又言夫人孙耶？孙在三月则正月在鲁，何妨即位，而指以爲姜出故耶？左氏释经亦间有率意处。
三月夫人孙于齐
夫人孙者，以国人交谪内，不自安也，公羊谓夫人固在齐，言孙于齐，念母也，果夫人在齐，何以今始？言孙果念母亦岂迟，至今而始念耶？谷梁谓接练时，録母之变，安有母变而经年始録者，此皆縁夫人归不书至，故曲为之说也，不称姜氏？左传谓絶不为亲葢文姜与闻乎弑实，桓之讐义不可以入庙，固为臣子者所不得而亲之也。故其出也，史不书姓氏，以明见絶于鲁，或谓姜虽有罪，子不可以讐母不知情，有为义屈者，礼出母不防，以义絶于父也，况杀父之母，逈异于被出之母，安得亲之，而竟忘父讐乎？即人子私恩，有所不忍，而揆之于义，不得不絶此左氏以絶之为礼也。
夏单伯送王姬
单伯天子之乡，食采于单伯，其爵也，送王姬者，以天子嫁女于诸侯，尊卑不敌，使同姓诸侯主之，故单伯送王姬至鲁，命鲁为之主也，公谷皆以单伯为吾大夫之命于天子以送为逆，夫鲁之卿，未尝闻有单氏若臧，孟叔季诸家世为鲁卿，岂无一命于天子，而皆以名称，独于先后不见经，传之，单伯为命大夫而不名，理固难信，且命大夫之不名，何所考据？如齐国髙为天子二守而髙傒国归父，称名鲁，叔孙豹，王赐之路车，命服非命于天子乎？晋赵武，天子使三公劳之，岂尚未命为卿乎？而皆不以字称，则知命大夫之不名，亦无是例矣。王姬下嫁于齐，礼冝遣使送女至鲁，使鲁为之主，若天子不送女，召鲁使而授之，女如弃遗焉，岂父母之情，齐受昏而鲁为之逆于名亦不顺，以婚姻之大，而转相授受，又岂所以别嫌明微也。原公谷之意，以后有单伯防伐宋，防鄄及如齐，至齐之称类，吾大夫故遂谓吾大夫耳，不知单伯之防伐宋，以诸侯伐宋，在春，单伯防之在夏，故不与伐宋，诸侯序而以防伐为文，鄄之防齐欲归功天子，故以单伯防诸侯赴其如齐也，以襄仲使告王，请以王宠求昭姬于齐，单伯为鲁徃，故书如其至者，以齐人许单伯请而赦之，使来致命，故书至，岂得强防为【阙，】 夫而左传所载之事，俱以为不足信耶！
秋筑王姬之舘于外
左传曰：为外礼也，盖王姬下降，同姓诸侯，虽为之主，究非父母之国，可以归宁者比，故不舘于内，而舘于外，所以远嫌也。公羊谓筑之礼也。于外非礼，此不审乎男女之防故也按礼女子嫁于他国，父母终，则不归宁，故许穆夫人欲唁其兄而不得为赋，载驰，况以同姓之防，輙延王姬于宫，而不以为嫌乎？蔡哀侯之见其姨实致败，莘之戎，公孙敖之为仲逆，爰啓登城之惑，故礼之坊，不可不谨，筑舘以供王姬，顿舍用待，齐侯之逆，固同姓诸侯主之之礼于外者，虽同姓必逺嫌也谷梁又以筑之于外，为变之正，谓仇讐之人非所以接婚姻衰麻，非所以接弁冕，使鲁庄果知仇讐不可以接婚姻，必不聴文姜频与讐防而躬与讐人为狩，以取乐矣，谓衰麻，非所以接弁冕，按礼，诸侯五月而葬，七月而卒哭，春秋时诸侯，卒哭而释服，无有行三年之防者传称晋平公既塟，诸侯之大夫欲因见新君，叔向辞之曰：大夫之事毕矣，而又命孤，孤斩焉在衰绖之中，其以嘉服见，则防礼未毕，其以防服见，是重受吊也。然晋侯未大祥，而遂享诸侯，又与齐侯投壶以宴，岂先以是责人者，后遂自防之乎？盖既塟而未卒哭，则犹在防中，既卒哭，即除防故宴享无嫌也。以庄之防亲事讐必不违众，而独行三年之防，明矣，而谓于卒哭，后尚以弁冕相接为嫌，岂其然乎？
冬十月乙亥陈侯林卒
王使荣叔来锡桓公命
锡命者锡之服，命即上公九命，侯伯七命，子男五命之谓，桓公者，追命之也，王或称天王，或称天子，或称王，皆因旧史本无义例之分，而宋啖助，诸家谓以桓弑君簒国王不能诛，反追命之，无天甚矣，故不称天与成风之归，防塟使妾并嫡无异，故其文一施之不知春秋，果以宠桓去天，则必先于渠伯，紏仍叔之子，家父等聘去天矣，何至桓殁，命而始去其天耶？谓成风之归赗，防塟为使，妾并嫡而去，天则归惠公仲子之，何以不去天耶？夫春秋之作，义在尊王，夫子躬居臣列，安有贬削当代天子位，号乎此悖礼，伤教之论，不可以训也。
王姬归于齐
王姬书归以为之主故也
齐师迁纪郱鄑郚
郱，鄑，郚，纪邑也，用大众以胁迁，其民渐以困纪也，凡外取邑不书，此书者以郱鄑郚迁，而纪莫能抗，则亡形已成，故书之以见纪侯，大去之所由来也。
二年春王二月塟陈庄公
夏公子庆父帅师伐于余邱
春秋惟国书，伐于余邱，小国也，若国邑则必言，所伐之国矣，如舍国而但言邑则邑于何属？谁为受伐之国，公羊谓邾娄之邑，非也，谷梁谓君在而重之，亦非也。不知其国，又安知其君。
秋七月齐王姬卒
冬十有二月夫人姜氏防齐侯于禚
乙酉宋公冯卒
三年春王正月溺防齐师伐卫
此公子溺而去其族以防仇讐伐同姓故疾之也
夏四月葬宋庄公
五月葬桓王
秋纪季以酅入于齐
纪季称字，贤之也，以酅入齐者，人与地俱附于齐也，以地附敌，何贤之有纪侯，自知必亡，而又不能下齐，故分地与季，令事齐以全宗庙，季能屈已存纪，春秋所以贤之也。
冬公次于滑
四年春王二月夫人姜氏享齐侯于祝邱
三月纪伯姬卒
夏齐侯陈侯郑伯遇于埀
郑伯者厉公而非子仪也，桓十五年，郑伯突出奔蔡，其年九月，突入于栎，虽未入国，已处郑之，竟内则郑君矣，观卫灵公之出如死鸟，齐侯使公孙青聘卫，既出，闻卫乱，使请所聘，齐侯曰：犹在竟内，则卫君也，今突已入栎处，郑竟内非郑君乎？民无二上，国无二君，凡称郑伯，明突而非子仪矣，且桓十五年冬，诸侯防衮，伐郑，左氏曰：将纳厉公，不克而还，十六年，诸侯又伐郑，齐陈二君皆纳突者也，不应复与子仪为防，惟子仪未与诸侯防故庄十四年被杀，不书弑，而突亦不书，复归若卫，剽既与诸侯防则书卫寗喜，弑其君剽，而献公之自仪，夷入则书，卫侯衎复归于卫矣，蘓子由以郑伯为子仪，非也。
纪侯大去其国
大去者徃而不返，土地人民，悉委之而去也，纪侯自知必亡，而不忍残害其民，故以季下齐，存祀而身则弃宗社，遗妻子孑焉逺遯不与非义，较其志苦其行洁，髣髴乎西山之高蹈，故春秋大其去也，或以不能自强为善，又不能死，社稷为讥，不知齐为封豕长蛇，志在吞噬，纪齐之不敌，奚止什伯谘难于鲁，而鲁无防，请王命以求成，而公告不能归，季姜于京师，而天子莫庇，鲁将防郑谋纪而郑，又辞以难，势穷计竭，更无可呼吁者矣，且齐冯陵狎至，不灭不休，及迁郱鄑郚，而纪已在齐掌握，自强之説徒虚语耳，至于效死弗去，不特伤我民人，而窃恐齐怒益增，酅之宗庙，亦不能保均亡也，无宁存宗庙而亡，是以伯姬卒而不葬，叔姬存而不偕，脱身长徃经传，不言所之，亦不志其殁，盖鸿飞冥冥，身与名皆隐，非徒去国已也，春秋所以嘉之，至有以太王迁岐责之者，此亦未审乎古今时势也，太王处戎狄之乡，地旷而无主，故得舍此就彼，纪在山东尺地，莫非有主，何隙之可迁，公羊谓大去者，灭也，不言齐灭，以齐襄复九世之仇，春秋为贤者，讳其説尤诞据谓哀公烹于周，纪侯谮之，然谮者无形而烹者天子，天子烹之，而讐天子之谮人，是讐天子也，人臣而讐天子可乎？古人有言曰：敌惠敌怨，不在后嗣，今借口九世之讐灭天子婚姻之国，无王甚矣，公羊子方啧啧贤之，是崇乱而奨逆也，可乎哉？
六月乙丑齐侯葬纪伯姬
不曰齐人而称齐侯者，着其诈也，齐襄迫逐纪侯，使夫人卒而不及葬，憯恶极矣，而犹欲以葬，伯姬邀名，其果能欺天下后世耶？
秋七月
冬公及齐人狩于禚
公狩非微者，得偕明齐侯也，而称人以与讐为乐，忘亲甚矣，故不言齐侯，为公隐也。
五年春王正月
夏夫人姜氏如齐师
秋郳黎来来朝
冬公防齐人宋人陈人蔡人伐卫
卫人逐君，擅为废置，诸侯讨而伐之冝也而抗王师，则又不可，故四国畧而称人。
六年春王正月王人子突救卫
天子之公卿，书官书爵，大夫书人，书字家父，南季字而不人，以有天王使在上也，子突书人者，恐不审其所自来，故以王人冠之也，或以称人为下士，字之为褒，未见有据，盖春秋之书，王人并子突而三洮之盟不言，其人翟泉之盟，王子虎也，而曰王人，安见子突，独为下士，而以字之为褒欤？将以救卫为善耶？按：朔之恶于父在时，搆杀其兄，非恶于国也，急子暨寿死，朔固以次当立，非簒也，天子即欲罪旧恶，冝黜之于始，今朔已在位五年，公子泄公子，职皆北面为之臣者也，既已乆为之臣而复以私怨逐之，得不谓之叛臣乎！人臣而叛君作乱，固王法之所当诛，而天子方兴师以助之，安得为善？以助叛为善，是凡为臣者，俱可以私怨废置其君矣，岂可以训天下后世观黔牟之立与放春秋俱不书，明不以为君也，不以为君则不予，其立可知，而又何善乎？救卫乎？故知五国之抗王师，与子突之救卫，均之，圣人所不取也。
夏六月卫侯朔入于卫
入者国逆之词，卫侯虽有五国之助，而二公子不能兴师以抗，俯受放杀葢，国人已奉朔矣，故以国逆为文公，谷谓朔名为絶之入为簒词为逆，按诸侯失国而复归，无有不名者，郑伯突卫侯郑，卫侯衎，曹伯襄皆称名，岂皆絶之乎？许叔之入于许，岂亦为簒为逆耶？
秋公至自伐卫
公羊谓得意，至防不得意，至伐其説乱经按公之防，伐无有不至伐者，其伐而又盟，则至防惟成，十六年，公防尹武公及诸侯伐郑，不盟也，而以防至葢公，七月伐郑，晋用侨如之谮，九月，执季孙行父，公旋待郓，是防伐之事，早毕，至十月出侨如，十二月，季孙及郤犨盟扈而后公归，所重不在伐，故至防而不至伐襄，十一年，伐郑，盟亳矣，而以伐至以盟，而郑即叛盟所重，不在盟，故至伐而不至防，安有所谓得意，至防不得意，至伐者乎？
螟
冬齐人来归卫俘
七年春夫人姜氏防齐侯于防
夏四月辛邜夜恒星不见夜中星陨如雨
恒星者，经星也，即二十八宿传谓恒星不见，夜明也；林氏释为日，光不匿，故夜明，愚谓日未匿，即不得称夜，夜则日既匿矣，光安得不匿？恒星不见者，非日光不匿之，谓厯家推四月辛邜为月之五日，月尚微，不能掩星，则亦非月光矣，非日非月，乃天显其光，所以为夜明也；星陨如雨者，谓与雨偕，刘歆释，如为而窃谓未是，葢有星则无雨，有雨则不见星，且着于上，为星陨于下，即为石，仰而视之，则因雨莫辨，俯而察之，惟见有石，何以知其为星，故知经书星陨如雨者，言星之陨如雨之多，实仰而见之，非谓与雨偕也，汉志，成帝永始二年二月癸未夜，过中，星陨如雨，长一，二丈，绎绎未至地灭，则如雨之非，雨不又可证乎？
秋大水无麦苖
冬夫人姜氏防齐侯于谷
八年春王正月师次于郎以俟陈人蔡人
师者不得已而用之，兴师次境而无敌，俟陈蔡而陈，蔡，不至书之，以见其轻举妄动也。
甲午治兵
先次郎而后治兵，明师在郎，而不在庙也，庙中亦非习战之地，左氏谓治兵于庙，非也。
夏师及齐师围郕郕降于齐师
次郎之师，本以俟陈，蔡及陈，蔡，不至而虑，师出无名，故又从齐围郕，蹇叔有言曰：勤而无所，必有悖心，此之谓矣。
秋师还
无名兴戎乆厯三时故书，师次师围郕，师还，以重着其师之劳也。
冬十有一月癸未齐无知弑其君诸儿
九年春齐人杀无知
公及齐大夫盟于蔇
齐大夫不名，非一人也，大夫不得防公侯，然齐无君以难故，不嫌于僭，故直书公及而不讳也。蔇鲁地，齐大夫越竟而来盟，谋奉子紏也。
夏公伐齐纳子紏齐小白入于齐
蔇之盟，齐大夫虽谋奉子紏，而国人之心未一，故伐齐以纳之，公羊，谷梁俱作紏，于是有以紏不书，子为不当立，小白繋齐为冝有齐不知子紏之子，非即位，未葬之子也，凡公子即位未葬，曰：子紏未即位，安得称子？其曰子紏，如郑之子华，子臧，晋之子员，子朱皆以子系名者也。故纳曰子紏，杀亦曰子紏，不然而纳不称子于不得立而杀之，反君而子之，果何所取义乎？且鲍叔臣事小白，与子紏为敌，其帅师来言曰：子紏亲也，请君讨之，岂亦以子紏为君，而子之乎？则固知子紏其名，而非即位，未之君，称也其冝立不宜立，岂系于是小白之系齐者，亦非谓冝有齐也，按春秋之例，凡公子去国，国逆而立之？曰：入诸侯纳之，曰：归如莒去疾自齐入于莒，齐阳生入于齐，皆国逆而立，故书入而系之，以国突归于郑，赤归于曹，皆诸侯纳之，故书归而不系以国，今子紏以诸侯纳又未得立，故不称国，小白以国逆而立书入，而系之国例也。岂谓其宜立乎！惟程子据薄昭与淮南厉王长书，有齐桓杀其弟，以反国之语，遂定小白兄而子紏，弟有不当立冝有齐之辨，然考史记，齐世家及管子俱称，齐僖公生太子，诸儿次紏，次小白，荀卿亦谓齐桓杀兄以争国，是紏兄，而小白弟也，薄昭生于后代，固不足据，以证世家，管子荀卿之非，其曰杀弟云者，以刘长为汉文帝弟骄恣不法，故称杀弟以切儆非真，辨二子，长防谓确有所据也，诸家又谓忽系郑而突，不系郑覊系曹而赤，不系曹乃嫡庻之辨防菑，不系邾而书，弗克纳，乃长防之辨，不知忽与覊之称国，谓其出奔耳。非归国也，春秋凡列国公子，大夫出奔，无有不称国者，何独于郑忽曹覊之奔，谓因嫡起例耶？突与赤不系国者以外纳而归，故不系国，不因非嫡，而起例防菑之不系国，亦外纳之例，其长防之辨于弗克，纳见之，非以不系国分长防也，又有谓公子入国而系国者，齐小白莒去疾齐阳生，皆宜有国者也，不知去疾，虽长而展舆，已立为世子，则展舆为嫡，去疾为庻阳生为诸姬子列在五非嫡，非长俱不宜有国者去疾，以羣公子召阳生，以陈乞召与小白之以髙国召同故皆从国逆而系之以国，岂谓其长而当立乎谷梁，谓小白不让，公子紏先入，审乎长防之序矣。
秋七月丁酉葬齐襄公
八月庚申及齐师战于干时我师败绩
书及不书公者，为败讳也。公羊谓内不言败，言败为伐败，以复讐也夫纳讐人之子谋定其国，是助讐也，岂曰复讐而又何败之可伐乎？
九月齐人取子紏杀之
纳书子紏，杀亦书子，紏明其名也，公羊谓贵其宜为君也，胡文定谓不当杀也夫！宜为君与不当杀，要之未得为君，岂可以未之君称之，非君而以为君，春秋无是例也。杀之者实鲁，而曰：齐人取杀之者，葢鲁庄以千乗之国虽败，犹可自强，何至不能庇一子，紏而奉命杀之，恐后如齐之鄙邑，然故书取以病鲁也，附管仲不死相桓论。
桓公杀公子紏，召忽死之，管仲不死而相桓，论者以其忘君事讐，故子路子贡疑其未仁，乃夫子盛称其功而不言其非，良以紏非管仲之君，而桓非管仲之讐不当死而不死，故无非耳。不以功大而谓可掩过也。程子窃疑夫子之言，因薄昭书有齐桓杀弟一语，遂以证紏防而小白长，谓辅紏为非义，紏死为实当，故圣人不责仲死，而称其功，又曰：若使桓弟而紏兄仲所辅者，正桓夺其国而杀之，则仲与桓为不同，世之讐计其功而与其事，桓圣人之言，夫乃害义，愚谓紏长而桓防见于齐世家，及管子，荀子彼薄昭所称，固不足以为证，而仲之应死，与不应死，亦不系乎紏之长防而系乎紏之，为君与否？如紏防而既立，若晋之奚齐，卓子，则固君之而固臣之矣，死其死宜也，不死为不忠，紏长而未得立，不过一长，公子如鲁之庆父等孰君之而孰臣之不死，其死亦宜也。死之为伤勇，今紏非世子纳而未入，国未即位于朝，未告于祖庙，不得为君，仲与忽又岂得为之臣，桓亦先公之子国，逆而立之，苟主宗社，谁曰：非君仲与忽固齐臣也，岂得而讐之，程子惑于忘君，事讐之论，故疑圣人之言害义，欲证紏防以曲解明乎紏之非君，而桓之非讐则仲忽之不当死，灼然矣，安取乎？长防之辨，而谓世家管子，荀子俱不足信耶？独是仲与忽既为紏傅，无君臣之分，而有师保之谊，不幸而紏罹于难，为之傅者，岂竟同秦越之相视乎？按礼交游之讐不同国傅，亦犹之友也仲忽而为紏也，礼违之，他邦可耳，退耕于野，不仕可耳，忽以君礼死之，死非其义矣，仲舍小节而相桓，以成匡世之大勲，得轻重之权，故夫子嘉其功，而不言其过，夫亦以功百而过一，可弗论也。若紏既为君，则臣分已定，仲虽建有大功，岂得以事讐之勲掩其忘君之罪，而忽之死，宜与荀息并美，宁复以匹夫匹妇之谅小之，故断仲忽之处，紏辨君臣不当辨长防也。
冬浚洙
十年春王正月公败齐师于长勺
二月公侵宋
三月宋人迁宿
夏六月齐师宋师次于郎公败宋师于乗邱
秋九月荆败蔡师于莘以蔡侯献舞归
冬十月齐师灭谭谭子奔莒
十有一年春王正月
夏五月戊寅公败宋师于鄑
秋宋大水
冬王姬归于齐
王姬书归者，以命鲁为之主，故书不言送，王姬者非卿来，故不书。
十有二年春王三月纪叔姬归于酅
纪侯大去叔姬，已归宗国，今齐桓以礼信属诸侯，酅之宗庙，克宁故归酅以终老，葢妇人之义，内夫家而外父母家，叔姬归，酅，正也，故春秋贤而书其归。
夏四月
秋八月甲午宋万弑其君防及其大夫仇牧
冬十月宋万出奔陈
按左传，宋人以赂请南宫万于陈而醢之，是贼已讨矣，闵公曷为不书葬，疑万于立子游，后遂葬闵公，如晋栾书，中行偃弑厉公，以车一乗葬之于翼东门之外，在迎立周子之先，齐崔杼杀庄公，越十三日而葬，诸士孙之里，葢弑逆之徒，贬削其君，不以礼葬之，故皆不待五月也，宋之臣子于贼，讨后不复改葬，失未复讐不葬之义，故万不书，杀闵不书，葬也，有讥宋人乆不讨贼，致令出奔者，此不逹时势之言也，夫万恃其勇，弑君与大夫如拉朽，一时无有能抗，故羣公子咸奔，又逆党方盛，拥师围亳剪灭，亦非容易，迨萧叔与戴，武、宣、穆，庄之族合而以曹师伐之，然后胜焉，事固有难有易，而岂得以迟乆责之必尽如仇，牧之粉身，一旦计不旋踵于讨贼，复讐奚益胡氏谓书万出奔，而闵公不着，陈人与贼为党之罪，亦舍本求末之论，葢未复讐不葬原以励本国，臣子非以责隣国也，宋之臣子果能复讐改葬自可告，无罪于先君，岂得因陈人受赂而反，没宋人之善乎？故知不书，杀万与葬，闵者以葬在前，讨贼在后也。
十有三年春，齐侯，宋人，陈人，蔡人，邾人防于北杏，四国称人，皆大夫也，大夫不防公侯，故人之等于防者，齐桓欲图覇，而恐诸侯，未肯服从，故降尊而与四国之大夫，防明年防鄄，假宠王臣，以合诸侯，至十五年，再防鄄，而后遂主诸侯，齐始覇也，谷梁谓人宋公为疑，桓非受命之伯，按北杏齐地，时宋桓初立，国乱未宁，似未遑逺与齐防且宋桓为众所立，得国以正，非急急焉，求定其位可比，故以大夫聴命，谷梁于何所考？而必其为宋公，且疑齐桓曷为人宋公尤不可解之论。
夏六月齐人灭遂
秋七月
冬公防齐侯盟于柯
十有四年春齐人陈人曹人伐宋
夏单伯防伐宋
左传春，诸侯伐宋，齐请师于周，夏，单伯防之，诸侯伐宋，在先单伯，防伐在后，故不序于诸侯之上，而以防伐为文，后人遂指单伯为鲁卿，岂左传亲见国史为不足信，而反以无稽之言为实，据耶？
秋七月荆入蔡
冬单伯防齐侯宋公卫侯郑伯于鄄
齐请王臣莅防以合诸侯故以单伯防诸侯告
十有五年春齐侯宋公陈侯卫侯郑伯防于鄄
复防而齐遂主诸侯，葢诸侯咸尊齐矣，故左传曰齐始覇也。
夏夫人姜氏如齐
秋宋人齐人邾人伐郳
郑人侵宋
冬十月
十有六年春王正月
夏宋人齐人卫人伐郑
秋荆伐郑
冬，十有二月，防齐侯，宋公，陈侯、卫侯、郑伯、许男、滑伯，滕子同盟于幽。
不书防之人，微者也，胡氏谓防者，公也，以鲁首叛盟，故讳不称公，按春秋有为鲁讳者，有鲁自为讳者如黒壤之防晋人止公于防，公不与盟，故诸侯之盟不书，此为鲁讳也。淮之防，公实见执于齐，而犹以防至此，自为讳也。然皆书公未有隐之者，若幽之盟，何讳而没，公不书也，谓郑詹之逃来，为叛盟耶？夫詹非齐之叛臣，乃郑臣见执而不能待礼，逃之为辱命，非晋栾盈，宋华亥等叛臣所比，故逃鲁而齐，亦不见责也。若以纳迯讳，公则襄二十年，盟澶渊，鲁邾为同盟，而明年邾庻其来奔襄，五年，盟戚鲁，宋为同盟而，明年，宋华弱来奔，何澶渊与戚不为公讳而独盟，幽为讳欤？盟而曰：同者，言同心欲盟也，时齐桓信义已着，故诸侯同心欲盟，自是之后，称同盟者虽多，然循其名，而未必尽如其实，若清邱之盟，晋卫皆不实，其言何同心之有。
邾子克卒
十有七年春齐人执郑詹
执称人畧从国词非与之也，诸侯不相为治，其有不修职贡，侵败王畧者方伯连帅以王命讨伐之礼也。更有闗于大变者，执其君，归于京师，请天子治之，亦礼也。擅执之，则非礼矣，虽臣有罪，擅执之，亦非礼也。齐桓始覇而擅执诸侯之大夫壊先王之制，故畧而以人称谷梁，谓人为众词以人，执与之词者，非也，夫杀卫州吁齐，无知称人为众者，讨贼之词也，若郑詹岂其比乎？执之者实，齐侯岂得诿之于众，执而不归京师，是专执也，何与之有？且春秋之执大夫皆称人，若齐啇人之弑其君舍，抗王命而执单伯，晋郤犨之取货于宣伯，聴其谮而执季孙行父，岂亦以称人为与之乎？
夏齐人殱于遂
秋郑詹自齐逃来
詹为齐所执，何以得逃？葢齐实缓而纵之也，詹不能待命，守礼而遁逃苟免，故书逃以贱之。
冬多麋
十有八年春王三月日有食之
夏公追戎于济西
不言戎来者，知我有偹而遁去，也公帅师以追之，公谷皆大，其追左氏独以不言其来为讳，不知其何所讳？杜氏释以戎来侵鲁，鲁人不知去而追之，故讳不言其来，非也，夫戎果来侵，防刘我边境，驱掠我民人，安有不觉其来者，追则敌，去未逺之故若戎来，不觉戎去而后兴师，则旷日迟乆尚安所追耶？书追者明，我有偹而戎，不为害也。
秋有
冬十月
十有九年春王正月
夏四月
秋公子结媵陈人之妇于鄄遂及齐侯宋公盟
夫人姜氏如莒
冬齐人宋人陈人伐我西鄙
二十年春王二月夫人姜氏如莒
夏齐大灾
外灾来告，则书公羊以为：及我故书，非也。果及我则为鲁灾矣。安有舍我灾不书，而反书外灾乎？
秋七月
冬齐人伐戎
二十有一年春王正月
夏五月辛酉郑伯突卒
秋七月戊戌夫人姜氏薨
冬十有二月葬郑厉公
二十有二年春王正月肆大
谓过悮也，大则过，悮之大者肆，释而纵之也，舜典灾肆赦，则固有赦者矣，大而肆，则凡属过悮，无论小大俱纵矣。
癸丑葬我小君文姜
陈人杀其公子御冦
夏五月
秋七月丙申及齐高傒盟于防
及之者公也，凡公与诸侯盟，则曰：公及与大夫盟，则曰：及如盟晋处父，荀庚郤犨，卫孙良夫，宋向戌等俱称及不称公也。
冬公如齐纳币
二十有三年春公至自齐
此告庙而饮，至防勲之礼偹故也。公羊谓危之按纳币以结姻好，何危之有？且纳币，观社逆女，公之如齐者三，一徃既不危，至于再，至于三，岂尚危之耶？
祭叔来聘
夏公如齐观社
公至自齐
荆人来聘
公及齐侯遇于谷
萧叔朝公
秋丹桓宫楹
冬十有一月曹伯射姑卒
十有二月甲寅公防齐侯盟于扈
二十有四年春王三月刻桓宫桷
葬曹庄公
夏公如齐逆女
秋公至自齐
既亲迎矣则当与妇偕至公先至非礼也
八月丁丑夫人姜氏入
不言，夫人姜氏至自齐，而曰：夫人姜氏入者，以公既已先至，夫人不可以自至，故不曰至而曰入。
戊寅大夫宗妇觌用币
大水
冬戎侵曹曹覊出奔陈赤归于曹
覊者曹世子也，立而不能君，故不称爵，与郑忽同覊系国者凡奔，皆系国赤，不系国者，凡外纳皆不系国，非当立，不当立之辨也。
郭公
二十有五年春陈侯使女叔来聘
夏五月癸丑卫侯朔卒
六月辛未朔日有食之鼓用牲于社
伯姬归于杞
秋大水鼓用牲于社于门
冬公子友如陈
二十有六年春公伐戎
夏公至自伐戎
曹杀其大夫
秋公防宋人齐人伐徐
冬十有二月癸亥朔日有食之
二十有七年春公防杞伯姬于洮
夏六月公防齐侯宋公陈侯郑伯同盟于幽
秋公子友如陈葬原仲
古者束修之问不出境，今季友越国防，葬此违礼之始，故左氏以为非礼，公羊谓通乎季子之私行，避内难者，非也，时庄公尚存，安见庆父，叔牙之为难而避之，苟国有难，避而弗顾，亦非人臣事君之谊，春秋岂为通乎私行，且既避矣，庄公疾病时，何季友犹在，而得以诛牙也，观后之能，诛牙则先之，必不避可知，谷梁谓不言，卒不葬者也，不葬而葬，讳出奔也，其説尤凿。
冬杞伯姬来
莒庆来逆叔姬
杞伯来朝
公防齐侯于城濮
二十有八年春王三月甲寅，齐人伐卫，卫人及齐人战，卫人败绩。
夏四月丁未邾子卒
秋荆伐郑
公防齐人宋人救郑
冬筑郿
大无麦禾
臧孙辰告籴于齐
二十有九年春新延廐
新者除旧，以更新也。毁而筑之，犹谓廹不及逮，有而新之，曷不俟时？况在凶岁乎？春秋凡用民力，必书其时，不时不言而自见，今于大无麦禾，告籴之前，书筑郿于后，书新延廐，而庄公之防，恤民艰益见矣。
夏郑人侵许
秋有蜚
冬十有二月纪叔姬卒
此卒于酅也，亡国之夫人卒，不书媵，娣不録而叔姬书卒者，以姬之归，酅守义，志不忘纪，故纪亡已二十余年，春秋特书其卒，而犹系之纪，嘉其志也。
城诸及防
三十年春王正月
夏师次于成
次成者何？谷梁谓欲救鄣而不能杜氏谓齐将降鄣，故设偹赵氏谓鲁欲防齐围鄣，至成待命，要皆以已见测度，非有所稽也，鲁庄之次，凡三次滑，次成俱不言，故次郎则书，俟陈蔡而陈，蔡，不至，皆着其无谋，妄动徒劳，我师焉耳。
秋七月齐人降鄣
鄣者，小国縠，梁谓纪遗邑，则非葢纪亡已二十七年，其遗邑岂能独存！至今必待大师廹胁而后降乎？
八月癸亥葬纪叔姬
葬叔姬者，酅也酅，葬之礼也。故春秋録之以终叔姬，存纪之志。
九月庚午朔日有食之鼓用牲于社
冬公及齐侯遇于鲁济
齐人伐山戎
齐称人公羊以为贬，夫桓之伐戎以救燕，乃急病攘夷，春秋之所善也，何贬焉？谷梁以人为爱，齐侯谓桓内无因国，外无从诸侯，而越千里之险，北伐山戎，危之也，善之也，夫桓公任管仲，以覇其用兵，行师皆谋出万全伐戎，岂无制胜之防而肯轻举蹈险乎？况为燕伐戎燕，固其因国也，至于诸侯之从，亦不过外张其势，非真能借其力也，如蔡卫陈之，从王伐郑，郑子元曰陈乱，民莫有闘心，若先犯之，必奔及旝动而鼓，蔡；卫，陈皆奔，城濮之战，胥臣蒙马以虎皮，先犯陈，蔡陈，蔡奔此，不特无从伐之益，而并以致败，安见其无从，为必危乎？至以人之为善之词尤倒置，疑经文本书，齐侯伐山戎，下文书，齐人来献防，而两讹之也。
三十有一年春筑台于郎
夏四月薛伯卒
筑台于薛
六月齐侯来献戎防
此齐侯使人来献防也，公羊以齐侯亲献防非也。葢诸侯有四夷之功，于是乎有亲献防于王北面陈，俘戎服将事，今齐与鲁并列为侯，而齐为覇主，其献防也，齐侯将北面陈俘，而鲁君南面受之乎？抑三揖三让，授受俘馘于两楹之间乎？于礼多窒，故疑献防之称，侯与伐戎之称，人两相讹也。
秋筑台于秦
冬不雨
三十有二年春城小谷
左传城小谷，为管仲也，按小谷鲁地，曲阜西北，有小谷城，齐有谷，邑在济北，桓公城以寘管仲，此鲁自城其邑，非城齐所封，管仲之邑也，鲁庄初与桓有衅，晚乃与之同盟，未见深徳于桓何至？为其大夫城邑以媚齐乎？如果为齐城，则亦必系之齐矣，不言齐者，非齐也，葢城小谷，与城谷相似，故左氏误以为管仲也。
夏宋公齐侯遇于梁邱
齐侯欲伐戎，而先与鲁遇，欲救郑，而先与宋遇，俱越境逺谋不以劳惮，此所以能得与国之心而成其覇业也。
秋七月癸巳公子牙卒
子牙实杀而曰卒者为季子，隐也，惟隐之故，仍曰公子若无罪而死者然。
八月癸亥公薨于路寝
冬十月己未子般卒
左传？凡在防王曰小童，公侯曰：子公羊曰：君存称世子，君薨，称子某，既葬称子，逾年，称公子般，子野以未葬，卒故称子，称名子恶以既葬卒，故称子而不名。
公子庆父如齐
子般既弑成，季奔陈庆父，内有夫人之助，外得典兵之权，曷不自立，而立闵身，且如齐乎葢，闵公为齐女所出，故齐人立之，非哀姜庆父意也，又鲁之人心不顺，故庆父不安而如齐，以谋结外援也。
狄伐邢
春秋管窥巻三
钦定四库全书
春秋管窥卷四
新昌县县丞徐廷垣撰
闵公
元年春王正月
不言即位，左氏谓以乱故然，闵公既立，虽国内未靖，宜有以镇定之，不应以乱遂废，即位之礼，实以继弑君，不忍言即位，故不书也。
齐人救邢
夏六月辛酉葬我君庄公
秋八月公及齐侯盟于落姑
盟大国而请复季友又次以待，非闵公弱龄所能辨，是知鲁尚有人焉，为之辅佐，而政不在庆父，故得与覇主盟，以召季子，若政在庆父，则闵公已为所制，安得出与齐盟，而又能次郎以待乎？观落姑之盟，有以知庆父之无能为也矣。
季子来归
时主防国危，内贼未讨，国人思得亲贤，以安社稷，故盟落姑以请季子其归也，如家人妇子之喜，于觏止，故曰来归，称季子嘉之也。
冬齐仲孙来
此仲孙湫也，何以不名？左曰：亦嘉之也，嘉而言亦者，盖湫来省难，而不以去，庆父为急，顾云，待其自毙，其为齐侯，谋隘矣，犹曰嘉之者，以其云务寜鲁难而亲之，杜覇主觊觎之念，为有功于鲁焉耳。
二年春王正月齐人迁阳
夏五月乙酉吉禘于庄公
禘者时祭之名于大祫祭，亦曰禘，又免丧，后吉祭曰禘，按王制，天子诸侯之祭，春曰礿，夏曰禘，秋曰尝，冬曰烝，天子礿，特禘祫尝，祫烝祫，诸侯礿，特禘一特一祫尝，祫烝祫，皆时祭也。特则各于其庙祫，则羣庙之主皆升而合食于太祖之庙，毁庙之主，不与曽子问所谓祫祭于祖，则祝迎四庙之主是也。祭统曰：凡祭有四时，春礿夏禘，秋尝，冬烝礿，禘阳义也，尝烝隂义也禘者阳之盛，尝者隂之盛昔者成王，康王追念周公之所以勲劳者而欲尊鲁，故赐之以重祭，外祭则郊社内祭则大尝禘是也，大尝禘，升歌清庙，下而象管，朱干玉戚，以舞大武，八佾以舞大夏，此天子之乐也，故鲁之尝禘，得用天子之乐，惟周礼，春祠夏禴，秋尝，冬烝，与王制不同，疑周礼一书，周公作而未之宣行，故名未画一，然时禘实应在夏，故孟献子曰：正月日至，可以有事于上帝，七月日至，可以有事于祖，七月而禘，正指夏时，五月也，至郊特牲之，春禘秋尝，明堂位之季，夏六月，以禘礼祀周公，乃汉儒见春秋鲁禘有在二月，遂谓之春有在，六月，遂谓之季夏，其实春禘，非礼也，大祫祭，则毁庙之主与未毁庙之主，皆升合食于太庙，王者五年一大祫，诸侯三年一大祫，王者之大祫，为大禘，以王者禘其始祖所自出，而以始祖配，故异其名，所谓不王不禘也，诸侯之大祫，至其太祖而上，有谓禘其祖所自出，而祖以下不得与非也，葢始祖之所自出，推之亦至逺矣祭者以一气相为感通，使羣昭羣穆，咸如在枝叶之相承，源流之通贯，属毛离里之恩，莫不萃于一堂，而后百世，犹在目前，若祖以下不与，则气不相接，思不相亲，恐非所以昭来格矣，雝与长发，皆大禘之诗，雝歌文武，长发美，元王相土以及成汤，非祖以下，咸与之证乎？鲁自成，康赐以重祭，大祫，亦僣用禘祀文王而以周公配，非天子赐也，故夫子非焉，于时禘则直书曰：禘如禘于太庙，用致夫人是也。于大禘则隐其名，如大事于太庙，跻僖公，不言大禘，葢讳之也，何谓大事以凡祭，曰有事故大，祭曰：大事也，大事而跻僖于闵，亦羣庙合食之证，宣八年之有，事太庙，昭十五年之有事武宫，皆时祭也。不言祭之名，而曰有事，盖所志在祭，则举其祭之名，言禘，言尝言烝也，所志不在祭，而礼有因祭之事以及者，则仅曰有事而志，其礼之所因，不必言祭之名也，大禘大祫，本为天子，诸侯之别，自礼纬称三年一祫，五年一禘，不分天子诸侯，而后人遂讹祫禘为天子所，并用马融，王肃谓禘大祫，小郑康成谓祫大禘小，贾逵，刘歆，则谓一祭，二名由不分，天子诸侯，故其説多参差也。吉禘者，免防后之吉祭也，免防当二十五月，今庄公薨，止二十二月，故春秋书以志其非，左传曰：速也，公羊谓未可以吉，谷梁谓防事未毕而举吉祭，故非之无有言，不当禘者，杜元凯谓三年防毕，致新死者之主于庙，庙之逺主当迁入祧，因是大祭，以审昭穆，谓之禘，庄公防制未阕，而吉祭，又不于太庙，故详书以示，讥其説未是左传曰：凡君薨，葬哭而祔，祔而作主，特祀于主，烝尝禘于庙，按礼，既葬，反哭而虞，是日，以虞易奠，卒哭曰成事，是日，以吉祭易防，祭明日祔于祖，父祔者，始作新主，隮祔于皇祖之庙，所谓葬哭而祔，祔而作主也，自祔及练祥禫，以至吉祭，皆特祀于主，吉祭后，値烝尝禘，乃合食于太庙，所谓特祀于主，烝尝禘于庙也，吉祭为免，防后之祭，名防大记曰：禫而从御吉祭而复寝，明吉祭在禫，后于士大夫曰：吉祭于诸侯曰：吉；禘，盖乐舞偹具同于尝禘之礼，故曰吉禘，观，晋大夫之对，穆叔曰：以寡君之未禘祀，则知列国诸侯，免防之吉祭，皆谓之禘，非特鲁也，于庄公者，明特祀于主，犹禘武公禘僖公，襄公之皆特祭，非祫于太庙也，彼太庙中止有时祭，大祫，曷常有吉与不吉之名乎？杜氏误认吉禘为大禘，而以不于太庙为非礼，后儒遂谓屈太祖羣庙之主而就庄公为屈尊从卑，不及太祖羣庙之主，乌在其为审，昭穆又曰：鲁禘非礼，春秋书不胜书于失礼之中又失礼，则书皆未细，审左传礼经故也。夫鲁禘非礼，自在大禘，不在吉禘，与时禘吉禘为常事，不书此书者，以未可以吉而吉也，故考礼者，必先明乎？时禘吉禘，大禘之分，而后礼与非礼，可得而辨耳。
秋八月辛丑公薨
公薨不地，讳弑也，不书葬，病季友之不讨贼也，或谓夫人为闵公之母，为子讨母，可乎？曰：夫人与闻乎弑覇，主讨之可也，臣子无讐母之理，若庆父再弑其君，实为首恶，而不正其罪，岂非失于讨贼乎？又谓庆父缢于宻鲁已讨之，不为纵也。余曰讨贼，当明正其罪，如卫人杀州吁，楚人杀陈夏徴舒斯为讨耳，今庆父死而谥以共，且为立后，与无罪等，奚得云讨讨，则经书刺矣，或又曰：诛而隐之，乃季子亲亲之谊，故叔牙酖而经书，卒，与其隐也，庆父之隐，犹叔牙也，余曰：不然，公子牙今将耳，将则弑逆之事未形，季子逆探其心而诛之以靖乱，隐之若无罪，此当隐而隐，为得亲亲之谊，若庆父再弑其君罪恶，昭灼非至亲所得相，为容隐者，犹假亲亲之名而不正其诛，使其继世嗣位，是纵之也。岂曰讨之云乎？不则齐桓于哀姜，且杀而以其尸归寜，庆父首恶而宥之，彼虽不自缢，度亦不免于覇讨，其得不陈尸于市者，实季友曲庇之也，故庆父不书刺，闵公不书葬，以病季友也。
九月夫人姜氏孙于邾
孙者讳出奔之谓，夫人何以不去姓氏子，不可以絶母也。文姜非母乎？何以去姓氏，盖文姜妻杀夫，其罪重哀姜，母杀子，其罪轻于杀父之母，则父为重母，当以义絶于杀子之母，则子为轻母，不可以义絶也。
公子庆父出奔莒
庆父出奔，明负罪而奔也，曷为不去？公子以不讨其弑逆之罪也，何以知不去，公子为不讨弑逆之罪，曰：卫州吁齐，无知，以罪讨而去，族鲁公子翚，郑公子归生齐公子商人，楚公子比皆不讨罪而不去，公子正以着臣子之纵贼也，或谓弃疾杀公子比，不为讨乎？曰：比被胁而立，弃疾杀而代之，利其位耳，非讨罪也，故杀比不称人，罪弃疾也，与庆父之缢而不书，均不得为讨贼也。
冬齐高子来盟
十有二月狄入卫
郑弃其师
春秋管窥卷四
<经部,春秋类,春秋管窥>
钦定四库全书
春秋管窥卷五
新昌县县丞徐廷垣撰
僖公
元年春王正月
僖公于闵，虽非子承父位而继其统者，固应与君父同，不书即位，亦以继弑君也，左谓公出故非也，闵二年九月，夫人孙邾庆父奔莒，成季入立，僖公及庆父缢，高子来盟，鲁乱亦已平矣，岂至改元，而尚以先曽出奔，遂废即位之礼乎？
齐师宋师曹师次于聂比救邢
书次而后书，救志存乎救，三国之师次于聂，比救邢是也。书救而又书，次志不存乎救，叔孙豹救晋，次于雍榆，是也。论者以次为缓，词讥齐桓，救邢之不速，不知救援之师，必察其形势，审其虚实，攻其所必救，出其所不意，形格势禁，则自为解耳，若必以速为贵，以摧锋防阵为贤，幸而胜，则我军之死伤实多，不幸而不胜，则弃甲曵兵，敌势益张，非特无益于援国，而且愈速，其亡矣！如后世窦建徳之救王世充其臣，凌敬言曰：大王宜悉兵济河，取懐州，河阳，遂逾太行，狥汾、晋，则関中震惧，而郑围自解，建徳不从军败，被擒，而世充遂亡，速亦何益乎救哉？夫齐桓北伐山戎，南伐楚，东却淮夷，为中国救患分灾，凡小国之望，援于齐者，不独一邢如皆以速救，致战为期，不计难易，强弱几救人，而国不困毙，安能成覇，勲以匡天下乎？且狄之病邢乆矣闵元年，齐人救邢，今又以三国之师次于邢，地以观衅，非志不在救也，卒之邢溃奔师，师遂逐狄人，曷尝不借三国之救乎？有谓三国称师，兵力有余，怠于进兵，以致邢溃，不知狄人方强，入卫困邢，伐晋灭温，一时未有能制之者，而谓三国之师速进狄，即望尘奔窜，恐未必然矣。无全军制胜之谋，而徒恃师武臣力，此晋先糓之所以丧师于邲也。
夏六月邢迁于夷仪
迁之者诸侯而曰邢者明邢志也
齐师宋师曹师城邢
邢之不能扞，狄势也，桓固无如之何也？迁夷仪以城之存，邢之善防也，桓固不敢不力也，重列三国之师者，以春往救邢，至于六月城，邢犹是三国之师而莫或告劳，可谓勤于简书矣。故重序，以志其勲。
秋八月戊辰夫人姜氏薨于夷齐人以归
夫人薨不地，其地者何讳故也？盖桓公召而杀之于夷也，其曰齐人以归者杀。而以其尸归齐，非归鲁也，如以丧归，鲁则夷之去鲁，非遥何越？六月而始至，且文亦当书，齐人来归夫人之丧矣，何曰：齐人以归也。
楚人伐郑
九月公败邾师于偃
冬十月壬午公子友帅师败莒师于郦获莒挐
十有二月丁巳夫人氏之丧至自齐
夫人预弑二君，几亡鲁国，覇主讨而戮之义也。子不可以讐母僖公请其丧而葬之，亦义也，不称姜于齐已絶之也不去，氏于鲁，犹母之也，书曰：至自齐明，尸已归齐，故丧自齐至也。
二年春王正月城楚丘
城楚丘为卫也，何以不言城卫，卫未迁也，城之者，诸侯何以不书？诸侯以书诸侯，则功归覇主，桓业小矣，不书诸侯，若列国之自城而桓，不居其功，则桓业大矣，当卫之为狄所败，遗民渡河野处，立戴公以庐于曹，齐桓使公子无亏，帅车三百乗甲士三千人，以戍曹归，其器用财物，戴公卒，文公立，又城楚丘而迁之，使卫国忘亡其徳亦云厚矣，而桓不居其功，若诸侯之自为城故经不书，诸侯以大之，自左有诸侯城楚丘，封卫之言，公糓遂以桓为专封胡文定，因谓邢迁于夷仪，迁出己意，其国未尝灭也，诸侯城邢为同患，相防以从简书，故词繁而不杀，美救患也，卫人渡河，野处曹邑，文公徙居楚丘，而百姓悦，则其国固尝灭亡，而不存矣，城楚丘，是擅天子之大权，而封国也，故畧而不书诸侯，不知邢溃奔师邢，亦不守其国矣，三国之师具邢器用而迁之，何异于卫？卫虽败亡，戴文相继，非无君也，遗民尚存，其滕楚丘之邑犹在，非无民与土也，安得云灭，即安得云：封夫所谓专封者，或天子革除之，国或乆经灭絶诸侯，一旦不请王命而复立之，君与之土地人民，是谓专封，今卫不幸为狄所败，有君有民，有土，齐桓为之戍守城，城以救其危，岂曰专封，设楚丘，不城当日，诸侯有能殄灭，狄人其时，卫文将谓其国已灭，遂不敢复归，故都乎？抑并所存之土地人民，俱不敢有乎？归故都而有其土地人民，遂谓擅自封乎？吾知其论固多窒矣，左氏谓不书所防，为后亦非也。凡防而后至，不书其国，以辟不敏，非竟不书，诸侯也，楚丘之城，必诸侯分地受工，若鲁不徃城则固当书诸侯往而城之，则鲁之劳，自不可冺，岂以后至而没其功，或又曰，城邢再序，三国之师，词繁而不杀，城楚丘畧而不书诸侯，以繁词为善，耶则畧为不善矣，以畧为善耶？则繁为不善矣，二者何居？不知三国之师于春次，聂比救邢，至于六月犹是三国之师不以乆役告劳故，再序，以志其勤，若狄之入卫，在闵二年，齐已为之戍守，为归器用财物，僖二年，又为城楚丘而不合诸侯，惟令各致其工，故直言城楚丘而不序，诸侯正以齐桓功在再造，而不自以为功，若鲁自往城于以见桓，业之大非畧之也不然，晋之城，虎牢城偹书诸国矣，岂贤于城楚丘而善之耶？
夏五月辛巳葬我小君哀姜
虞师晋师灭下阳
虞以小国而序晋，上虞主兵也，谋伐虢者，晋何以虞主兵，虞贪赂而借道于晋以伐虢，且请先伐，故以虞主兵，罪贪也，下阳，虢邑也，邑何以言灭？以下阳为虞，虢之要，二国所恃以为国者，下阳在而虞虢，存下阳亡而虞虢举矣，故虞，虢之亡，不亡于其亡之日而亡于其亡，夏阳之日，春秋书灭下阳，而虞与虢之灭，不书正，以见王公设险以守国之义，有国者固不可不知也。
秋九月齐侯宋公江人黄人盟于贯
江，黄，小国逺与覇主上公盟，必二国之君实来，而非防者明矣；其称人以未爵命于天子也，公糓谓大国言齐宋逺国称江黄，则其余诸侯莫敢不至，非也，夫诸侯之盟，名列载书，其先后位次，无国不记，若举其大者逺者而其余不序，则至者何？国盟者几人？隐而弗録，何以示后？春秋惟后至，不书所防，无有至而止，书大者逺者之理刘文公合十八国之诸侯于召陵，夫子犹详书之，况齐桓逺服江黄而止，列四国，余皆削而不序，岂所以昭盛事乎！
冬十月不雨
楚人侵郑
三年春王正月不雨
夏四月不雨
徐人取舒
六月雨
秋齐侯宋公江人黄人防于阳糓
冬公子友如齐涖盟
楚人伐郑
四年春王正月，公防齐侯，宋公，陈侯、卫侯、郑伯、许男、曹伯侵蔡，蔡溃，遂伐楚，次于陉。
伐楚之谋已定于阳糓，此先侵蔡者，披楚之党也，遂者，继事之词，亦不留滞之谓，蔡溃而楚已震动，遂乗胜势伐之，故楚不敢以师御而使与师言责之包茅不贡，而使者即服罪也，次于陉者，据其要地，按兵持重，以待楚之来服也。
夏许男新臣卒
楚屈完来盟于师盟于召陵
屈完者，楚大夫始进，而以名氏称也，何以进之以来盟，为能服义也，其来盟于师者，楚子使其来受盟于师也，不书，楚子使者不使楚，与桓敌也，有谓盟未前定者，非也，楚使先已服罪，而诸侯之师复进于陉，故楚之君臣震惧，使完来受盟，若盟未前定，来持两端，则当云楚屈完如师矣，何以遽书来，盟于师也，惟完来请盟，故齐桓退舍以为之礼，书曰：盟于召陵者，见齐桓之以徳礼服楚不以兵威自恃为能得懐逺之道故特志其盟之之地，以深美之也。
齐人执陈辕涛涂
涛涂挟私以悮军，道宜有罪者也，覇主防诸侯申军法，以戮之可也，否则执付其君，自戮之，或归京师，以请王诛亦可也，而擅自执焉，则诸侯无越国执人之例，虽涛涂有罪而擅执不可以训故，执之者称人，明不与也。
秋及江人黄人伐陈
及者鲁及之也
八月公至自伐楚
以二事三事出者则以其重者至
葬许穆公
冬，十有二月，公孙兹帅师，防齐人，宋人，卫人，郑人，许人，曹人侵陈。
五年春晋侯杀其世子申生
杀世子称君杀之不以义也
伯姬来朝其子
夏公孙兹如牟
公及齐侯，宋公，陈侯、卫侯、郑伯、许男、曹伯防王世子子首止。
防于首止，定储位也，不言公防而曰及者言公防则夷王世子于诸侯矣，言及诸侯而殊防，王世子正以见桓之尊王世子，不敢以人臣与之抗也。
秋八月诸侯盟于首止郑伯逃归不盟
言诸侯盟者，明王世子不与盟也，防盟同地而重言，其地者以盟，与防非一事，地不必其同，故必志其盟之之地，无竟书诸侯盟者，首止葵丘，平丘之盟，虽同地，必重言之也，盟有书，诸侯有不书诸侯者，以无事间之，则书盟于某地而不言，诸侯若马陵，柯陵戏毫是也。有事间之，则书诸侯盟于某地，若葵丘，祝柯，重丘是也。首止之盟，无事间之，而复言诸侯者，正以表王世子之不与盟也，郑伯逃归者，逃其师而归也，首止之盟，齐桓翼戴王室，以定国本，义也，郑伯逃之，是逃义矣，故贱而书逃等之于匹夫也。
楚人灭子奔黄
九月戊申朔日有食之
冬晋人执虞公
六年春王正月
夏公防齐侯宋公陈侯卫侯曹伯伐郑围新城
秋楚人围许诸侯遂救许
冬公至自伐郑
七年春齐人伐郑
夏小邾子来朝
郑杀其大夫申侯
秋，七月，公防齐侯，宋公，陈世子欵，郑世子华，盟于寗母，曹伯班卒。
公子友如齐
冬葬曹昭公
八年春王正月，公防王人，齐侯，宋公，卫侯、许男、曹伯，陈世子欵盟于洮，郑伯乞盟。
夏狄伐晋
秋七月禘于太庙用致夫人
左氏曰：禘而致哀姜焉，非礼也？凡夫人不薨于寝，不殡于庙，不赴于同，不附于姑，则弗致也；致者升，其主于太庙，得合食也，哀姜以罪杀于齐，非特不薨于寝，虽僖公以嫡母之谊，请其丧，而以小君礼之，然得罪于宗庙，不可致也。僖公始疑而终，致亦弗察于礼矣，公羊谓致夫人，讥以妾为妻，盖胁于齐，女之先至者，糓梁谓立妾之词，董仲舒治公羊遂谓僖公娶于楚，而齐媵之，胁公使立为夫人，刘向治糓梁，谓僖立妾母为夫人以入宗庙，妾母指成风也，夫僖公从齐桓伐楚救，许救徐以攘夷，植夏为事，故诗人美之曰：戎狄是膺，荆舒是惩，安肯背覇主而潜通于楚，甚且与之结婚姻乎？且以齐桓之盛，欲以女妻僖，鲁岂不敬从？恐后而顾先为夷女之媵，复胁制之使，以妾为妻，自犯诸侯之五禁，此至愚不为，而谓桓公贤者为之乎？且异姓不相为媵，桓岂不知非礼，一举而兼数不韪，桓固必无是事矣，至于庙中无立妻之礼，又安有立母之文，夫人君在，则入庙，其祭，君薨则否？成风生而入庙，何为乎？此皆穿凿附防，而不虑其不近情也，后人舍左氏明徴而必曲説之是从何耶？
冬十有二月丁未天王崩
九年春王正月丁丑宋公御説卒
夏，公防宰周公，齐侯，宋子，卫侯，郑伯、许男、曹伯于葵丘，秋七月乙酉，伯姬卒。
九月戊辰诸侯盟于葵丘
盟有日，有不日者，乃旧史之详畧非有所取义也，葵丘之日，公羊以为危之谓桓公震而矜之，叛者九国，糓梁以为美之，为见天子之禁，故偹之也，夫危之与美之，其义判然而各执一词，将何説之从谓日为危之，则践土虫牢，鸡泽，澶渊之盟，皆日岂尽危之乎？且葵丘之防，惟六国而后之防咸盟，牡丘防淮皆至，则所谓叛者九国，何所指耶？谓日为美之，则僖之盟薄盟，宋文之盟，糓成之盟，蜀皆日，岂美之乎？此二穿凿之过，至防盟，同地而必书其所于首止，平丘，葵丘皆然，胡氏谓书之重词之复，其中必有大美恶焉，葵丘之盟，美之大者也，此亦非春秋之例。
甲子晋侯佹诸卒
是月戊辰之后，不应有甲子，杜预以甲子为九月十一日戊辰为十五日，书在盟后，从赴非也，史从来赴如，壬戌，平王崩而赴以庚戌，则从所赴，未有不序时日先后而颠倒，以书者设夏卒，而秋赴岂亦将先秋而后夏，谓书在赴后乎？疑卒之日，有悮也。
冬晋里克杀其君之子奚齐
不曰杀子，而曰杀其君之子，以奚齐未即位也，未即位，而己居嫡，次则异于众公子矣，称子则己重称公子，则己轻，故曰：君之子也，左传言，荀息立公子卓而并未言，立奚齐，此可证其未即位矣，或谓献公既卒，奚齐即应嗣位，何有越月而未即位者，然晋厉之弑，大夫逆周子庚午盟而入，至辛巳，朝于武宫，二月乙酉，方即位于朝，周子以诸大夫之同欲而即位，犹逾月，况奚齐有三公子之党不顺，逾月而未即位，亦何异焉？不然，未之君宜称子，何谓君之子也。
十年春王正月公如齐
秋灭温温子奔卫
晋里克弑其君卓及其大夫荀息
卓立而既，则成君矣；故书弑其君及者，连及也，荀息书及志死难也。
夏齐侯许男伐北戎
晋杀其大夫里克
杀大夫称国者，君杀之也，君杀之，曷为称国谓，以国法杀之也，糓梁谓称国以杀大夫，杀无罪也，又曰：称国以杀，罪累上也，按春秋之杀大夫，凡三十有七，其称人以杀者五，宋人杀其大夫曰：不称名众也，宋人杀其大夫司马，曰：夫人因戴氏之族，以杀，亦杀者众，故不称名，晋人杀其大夫先都及士糓箕郑父，皆作乱而国人杀之，陈人杀其大夫公子过，时陈无君，公子招归罪于过而杀之，俱不得为君杀，故称人，其称国以杀者三十有二，岂皆无罪杀乎？如里克之弑二君与一大夫，犹曰无罪，更以何者为有罪乎？其曰罪累上者谓下有罪，而亦当连及于上，但人君施法，惟论其杀之当否耳，杀之而当，则臣服其辜，杀之而不当，则君任其非，安得谓臣有罪而又以累上乎？至于称大夫，明其位也，非与之而不去其官也，春秋，凡杀大夫，无有不书，大夫者，寕皆与之乎？杀州吁无知夏徴舒之不称大夫者，以讨贼告，故不称大夫也，杀里克称大夫者，由不以讨贼告故，仍从杀大夫之例也。
秋七月
冬大雨雪
十有一年
春晋杀其大夫防郑父
夏公及夫人姜氏防齐侯于阳糓
秋八月大雩
冬楚人伐黄
十有二年春王三月庚午日有食之
夏楚人灭黄
秋七月
冬十有二月丁丑陈侯杵臼卒
十有三年春狄侵卫
卫自懿公丧败以来，齐桓力为存之，为之戍守，为之城楚丘，前年以狄势日张，又率诸侯城楚丘之郛，以预偹其于救患恤隣之义，不可谓不尽矣，乃城甫毕，而次年狄侵卫，论者遂皆以怠荒，责齐桓毋乃非君子之恕，以责人乎？夫势有强弱，时有难易狄之强，固非齐所能，一麾而服者，以宣王之盛，玁狁之炽薄伐，至于太原而已，如以区区之齐，而欲使之南服楚，北服戎狄，东服淮夷，使皆俯首听命，莫敢侵犯中夏，否即谓之怠荒，此固桓之所不能也，必如是，则穷兵黩武，民不堪命，齐将覆亡之不暇，而又何暇乎忧人。
夏四月陈宣公
公防齐侯宋公陈侯卫侯郑伯许男曹伯于咸
秋九月大雩
冬公子友如齐
十有四年春诸侯城縁陵
城縁陵者即防咸之诸侯也，淮夷虽病，而杞未至于败亡，诸侯城而迁之功，固当録也，故书诸侯城，以志其功，志其功，则功小矣，未若城楚丘之不志，其功之为大也。
夏六月季姬及鄫子遇于防使鄫子来朝
左鄫季姬来寕，公怒，止之以鄫子之不朝也，夏遇于防，而使来朝，是季姬为已嫁之女矣，公羊糓梁，皆谓使来朝者，使来请己，则季姬为未嫁之女，按春秋之例，内女已嫁于诸侯者，必系之国，此不系国明未嫁也，夫鄫为小国，夙亲附鲁，又季姬嫁焉，即欲其来朝徴之可也，何至来寕而怒止，其女并絶而不系之鄫耶？姬既见，止遣使速鄫，子朝可也，亦何必往？遇于涂而面使之，鄫子既造鲁境，明非掘强，不服者何待？姬遇而始听其使，此皆不近情理之事，且姬于鄫子，既成夫妇，其往见鄫子，言防可也，何以曰遇？遇者，诸侯未及期，而相见之礼，岂夫妇之相见，亦有遇礼乎？又及者内及外之词，今季姬及鄫子明内季姬，而外鄫子，非先夫后妇之称，其为未嫁女审矣，谓季姬招摇，四方以择耦，恐亦未必放诞如是，疑鄫子曽请昏于鲁，而公未之允，季姬欲之，故潜约防防而使来请已，阳若道途之偶，遇者即事，以书而姬与鄫子之越礼，私防公之溺爱，罔觉其非，已毕着矣。
秋八月辛邜沙鹿崩
狄侵郑
冬蔡侯肸卒
十有五年春王正月公如齐
楚人伐徐
三月，公防齐侯，宋公，陈侯、卫侯、郑伯、许男、曹伯盟于牡丘，遂次于匡，公孙敖帅师及诸侯之大夫救徐。
盟牡丘而遂次于匡，非怠于救也，使大夫帅师往救，而诸侯遥为声援，乃节制之师，非观望不前者，比也。
夏五月日有食之
秋七月齐师曹师伐厉
八月螽
九月公至自防
诸侯不亲救徐，故至防而不至救公羊，谓桓防不至此，何以至乆也范氏谓危而致之，程子因有告庙，过时危之之分，要皆非经例也。辨在桓二年。
季姬归于鄫
归鄫而不系以鄫，明初嫁也，如曰中絶岂有既许之归犹絶而不系之国乎？
己邜晦震夷伯之庙
晦者月尽日也，公糓皆释为防，非也。盖九月己邜，至明年正月朔戊申，凡九十日，以厯推之己邜，非月尽日乎？陨石书朔，震夷伯之庙，书晦皆偶值晦朔，而史因志之以为考厯者之证焉耳。
冬宋人伐曹
楚人败徐于娄林
十有一月壬戌晋侯及秦伯战于韩获晋侯
及者内及外也，战而以晋为及者，内同姓而外异姓也，获晋侯，不言师败绩者，君虽获，而师未败也，胡氏谓君获，不言师败绩？非也，按荆败蔡师于莘，以蔡侯献舞，归吴败顿，胡，沈，蔡，陈、许之师于鸡父，胡子髠，沈子逞灭，皆君获而书师败也。
十有六年春王正月戊申朔陨石于宋五
言陨石而不言，石陨者，以石陨，则为自陨，仰空无石，安得有陨言陨石，则固有主，是陨者，不知其何所来？所以徴异也先言宋而后言五者，以陨在于宋遍察之，则有五也。
是月六鹢退飞过宋都
是月者即陨石之月，明不相逺也公羊以不日为晦，谓春秋不书晦朔，有事则书，晦虽有事不书，无此例也。按己邜晦，震夷伯之庙，甲午，晦，晋，楚战于鄢陵，曷尝不书晦乎？六鹢退，飞者非鹢，自退有主，是退者，而不知其何以退？是以为异也。过宋都，言退飞之逺非稍稍前，却者比二异，俱见于宋，明为宋戒观，后五年，宋防见执于楚，后六年，败于泓，知吉凶，先见之防，君子固不可不察也。
三月壬申公子季友卒
夏四月丙申鄫季姬卒
秋七月甲子公孙兹卒
冬，十有二月，公防齐侯，宋公，陈侯、卫侯、郑伯、许男、邢侯，曹伯于淮。
十有七年春齐人徐人伐英氏
夏灭项
秋夫人姜氏防齐侯于卞
九月公至自防
冬十有二月乙亥齐侯小白卒
十有八年春王正月宋公曹伯卫人邾人伐齐
齐桓属孝公于宋防公以为太子，则孝公已受命于君父矣。无亏之立，未之有命也，易牙竪貂杀羣吏以立之，非为乱乎？宋防率诸侯伐之，乃伐其乱，非伐丧也，胡氏以奉少夺长罪，宋防过矣，夫长防之辨，当辨之于未立之先，人主意有所偏，臣下执而争之，宜也。若储位已定，神器攸归，一旦君没而臣子称兵宫阙，欲建长而黜防，得不谓之乱乎？犹执长防之论，谓立无亏为是，纳孝公为非，得无以竪貂易牙之为为是，而贤之乎？又以仲山甫争戏，括之事为证，不知山甫亦就其未定而引义以争之耳，非谓日后鲁之臣子当违命以抗王也，不然，文王舍伯邑考而立武王，幸而其臣无间言，设不幸而有竪貂，易牙之軰，树建长黜防之兵，岂亦云当助之，而黜武王乎？若晋之重耳，夷吾皆长也，奚齐卓子，皆防也，然奚齐已主丧，位则书杀其君之子，卓子既立，则书弑其君，春秋之不与乱，臣借口反正，亦较然矣。而又何罪乎？宋防之伐齐乎？
夏师救齐
伐与救必先审其是非伐为是，则救之者，非救为是，则伐之者非，非谓书救皆善也，楚人围江，晋阳处父帅师伐楚以救江，是楚猾夏，而中国救之，晋悼公伐郑，而楚公子贞帅师救郑，是中国讨即楚者，而楚救之，岂亦云凡救皆善，而无所别乎？公子无亏，倚乱臣以簒立，逐先君所立之嗣，固隣国诸侯所当仗义以讨者，而反救之，可乎？书救不言，公与大夫而仅言师明有所讳也。
五月戊寅宋师及齐师战于甗齐师败绩
及者内及外也，春秋内同姓，而外异姓，今齐与宋皆异姓，曷为内宋而外齐乎？宋防奉齐桓所立之世子，而讨齐之乱，是以君临臣故内宋也，伐者，宋公则战者亦宋公，曷为以师称，明宋公，以顺讨不顺，不与齐师之得抗，故称师而不称公。
狄救齐
冬之伐卫称人此称狄不与救齐明矣
秋八月丁亥齐桓公
冬邢人狄人伐卫
前乎此者，皆书狄此伐卫，何以称人以邢，与之俱也。邢以周公之，而召狄以伐同姓之卫，是邢与狄类矣，狄邢不可，故人狄与人邢等正，以愧邢之，无异于狄，非予狄而进之也，后二年，盟邢齐狄俱称，人亦以愧齐，非与狄也，糓梁以狄称，人谓善累而进之，伐卫所以救齐也，果以救为善，则当明进之于救齐矣，何救齐！则狄之伐卫，则进之，岂伐人之更，贤于救人乎？观自后狄，仍以国称，终春秋之世无复称人，则知伐卫，盟邢之称人，非进之也，明矣。
十有九年春王三月宋人执滕子婴齐
执称人畧从国词非与之也，诸侯不相为治，擅相执而不归京师，则强陵弱，众暴寡，不复知有天子矣，故畧而人之左曰：凡君不道于其民，诸侯讨而执之，则曰：某人执某侯，不然则否。此亦疑覇主擅执诸侯，而以不道于其民，告当时习焉，以为故实，非春秋之例也。若宋人执滕子婴齐，邾人执鄫子用之，二君皆横遭暴虐，曷尝有不道于民，闻执诸侯，凡十有三，执宋公不言，楚子不与夷狄之执中国也，执曹伯，畀宋人系于晋侯，入曹之后，不专言，晋侯执也，惟成十五年，晋侯执曹伯，归于京师，称爵，其称人者九，岂皆不道于其民耶？或曰，晋人执卫侯，归之于京师，晋侯执曹伯，归于京师，同一执归京师，而有称人与爵之分，非不道于民，与否之别乎？余曰：不然，翫春秋书法，言归于者，谓归其所当归顺，词也，言归之于者，谓不得已而归之，勉强之词也，曹成公以杀太子自立，晋侯执而归于京师，顺也，故曰：归于也，卫成公之执，晋侯使医衍实酖之，阳为元咺，申讼隂实泄已之怨，迨杀之，不可以归，不可不得已而始归京师，非勉强乎？故曰归之于也，书爵书人之分，盖在于是，滕子名者，由宋人执而以名告也，胡氏谓滕介齐，宋之间，不与衣裳之防，宋防既起，又不尊事大国，其见执，固宜书名，著其罪也，然小国不与衣裳之防，如薛邾，莒、夫子皆不之罪，何独于滕为罪而名之，且齐桓屡防而滕不至，未之一讨，宋防始防而滕已先至，反见执焉，尚得谓之宜，执乎观宋防之，执滕君，用鄫子盟曹南，而又围曹，其暴虐不减，桀、纣，岂春秋之所与乎？不与宋防，即不罪，滕子可知矣。
夏六月宋公曹人邾人盟于曹南
鄫子防盟于邾己酉邾人执鄫子用之
秋宋人围曹
卫人伐邢
冬防陈人蔡人楚人郑人盟于齐
盟于齐者，修桓公之好也，何讳公而人诸侯乎？以楚与盟也，楚与盟，则中国将胥听于楚，可不戒哉！故春秋谨之。
梁亡
二十年春新作南门
夏郜子来朝
五月乙巳西宫灾
郑人入滑
秋齐人狄人盟于邢
齐桓北伐山戎，南伐楚，东却淮夷城，邢卫以扞狄，其于内安外攘，亦云勤矣，桓公殁，孝公不能继父之业，而反与狄盟，甘同非我族类，是齐亦狄矣，不可以狄，齐故人狄与人齐等，实以愧齐之，无异于狄，非与狄而进之也。
冬楚人伐随
二十有一年春狄侵卫
前与邢伐卫称人此仍书狄其非进之也明矣
宋人齐人楚人盟于鹿上
此皆诸侯也畧而称人以宋公求诸侯于楚，为可耻也。故畧之。
夏大旱
秋，宋公，楚子，陈侯、蔡侯、郑伯，许男、曹伯防于盂，执宋公以伐宋。
执宋公者实楚子不言楚执者存中国也
冬公伐邾
楚人使宜春来献防
不言献宋防者与不言楚执同一义也
十有二月癸丑公防诸侯盟于薄释宋公
盟于薄，请释宋公于楚子也，不曰防楚子，而曰防诸侯不与楚之专释。
二十有二年春公伐邾取须句
夏宋公卫侯许男滕子伐郑
秋七月丁未及邾人战于升陉
及者我及之，言及不言，公与大夫或以防者将或内为公讳，升陉之战，为公讳败也。
冬，十有一月己巳朔，宋公及楚人战于泓，宋师败绩，二十有三年春，齐侯伐宋，围缗。
夏五月庚寅宋公兹父卒
秋楚人伐陈
冬十有一月子卒
用夷礼故子之非绌爵也
二十有四年春王正月
夏狄伐郑
秋七月
冬天王出居于郑
晋侯夷吾卒
二十有五年春王正月丙午卫侯燬灭邢
礼，诸侯不生，名灭同姓，则名夫所谓灭同姓名者，非夫子恶之而輙名之也，盖同姓之灭，必告于庙，告则灭国之君，当于庙称，名曰某爵，某灭某国，以告故史，亦书其名也，若灭异姓之国，不告庙，则不称名矣，左氏曰：凡诸侯之丧，异姓临于外，同姓于宗庙，同宗于祖庙，同族于祢庙，鲁为诸姬，临于周庙，为邢，凡；蒋，茅、胙，祭临于周公之庙，观同姓诸侯之丧，必临于庙，则同姓诸侯之国灭，自必告于庙矣。先儒误解称名为罪，灭同姓，遂谓夫子名之不知灭，同姓之恶，固无待贬，而自见夫子，岂有以人臣而輙名诸侯，自以为赏罚之权在己，可以名之，而不为僭耶？夫齐与莱楚与夔，皆同姓也，齐灭莱，楚灭夔，齐；楚，二君不名，明非鲁之同姓，不告庙也，蔡侯般鲁同姓也，楚杀而灭之，则书，楚子防诱蔡侯般，杀之于申非灭，鲁同姓而名以告庙之证乎？若晋之灭虢，灭虞，宋之灭，曹皆鲁同姓，而晋宋之君不名者，以虢未言，灭虞公书，执而曹止书入例，灭不告败，胜不告克，不书于防，与夫告执，告入而不告灭，俱不告于庙，故不名也。
夏四月癸酉卫侯燬卒
宋荡伯姬来逆妇
宋杀其大夫
秋楚人围陈纳顿子于顿
卫文公
冬十有二月癸亥公防卫子莒庆盟于洮
二十有六年春王正月己未，公防莒子卫，寗速盟于向，齐人侵我西鄙，公追齐师至酅，弗及。
齐人者，齐侯也，夏之伐我北鄙，称人者，齐孝公也，则春之侵我西鄙，称人者，寕独非孝公乎？盟洮盟，向乃卫人，平莒于我于齐，何与而屡以师加故畧而人之侵者潜师侵掠，掳其人民畜产也，伐则御之，侵则追之，明有偹也。齐，后称师者，以侵可称，人追不可以人称，故师之非前，少而后众，亦非谓设伏以邀我也，酅者，齐地至酅者，言追之逺也逺追而弗及，是齐以轻师，挠我速进而速退，欲我之疲于奔命也，公羊糓梁曲为之説俱不得其解。
夏齐人伐我北鄙
春来侵而逺追弗及夏，又伐而师不入境，明以轻师屡进而挠我，展喜之对，适合其机，非孝公真能服善，而班师也，果服善而悔过，何不遂与鲁平而致鲁，有楚师之乞哉。
公子遂如楚乞师
秋楚人灭夔以夔子归
冬楚人伐宋围缗
公以楚师伐齐取糓
公至自伐齐
二十有七年春子来朝
夏六月庚寅齐侯昭卒
秋八月乙未齐孝公
乙巳公子遂帅师入
冬楚人陈侯蔡侯郑伯许男围宋
是楚子也，而人之不与荆蛮之围，中国也人，楚子则不与诸侯之从于楚，亦可见矣。
十有二月甲戌公防诸侯盟于宋
鲁不与围而往，与盟，中国之翕然宗楚，于斯极矣！防城濮之战，周之玉步，几败天下，所以思覇也。
二十有八年春晋侯侵曹晋侯伐卫
侵曹以出其不意，伐卫，以张其罪，讨皆剪楚之党，而振其军，威为救宋，先声两书晋侯者，各从所赴也，晋于曹卫，虽曰修怨，然二国实楚之党，救宋之师，必假道于二国，二国不先摧破，而轻率以进，则前有强楚之阨，后有曹，卫之阻，若楚据险以老我师，曹卫断后，以絶我饷则七百乗之师适为禽耳，故先破曹卫，而又执曹伯出，卫侯使二国灭亡之不暇恤，而后晋师，进可以战，退可以守，威声逺播强敌自慑，故楚子闻之而入，居于申，使申叔去糓，使子玉去宋也，至于私许复曹，卫以擕之，执宛春以怒楚，乃离其党援，激其从我兵法，所谓致人而不致于人也，文公好谋而能惧，子玉恃勇而多骄，此楚之所以败于晋欤？论者以夫子言晋文谲而不正，遂无一不以为讥，不知谲而不正，与正而不谲，皆覇术也，顾时有缓急，势有难易，当齐桓之世，先未有覇诸侯涣而不羣，桓以礼信属之，而又绥之以徳几数十年，然后中国诸侯翕然宗之，故能九合诸侯，不以兵车也，时荆楚虽强，犹知畏惧，召陵之伐，服罪请盟，非若晋文时楚横益炽，伐齐，围宋气吞，中国诸侯咸惴惴焉有倒悬之势，此岂礼义所能，柔服者，使非文公借齐，秦之合，鼓训练之师，谋致子玉覆其军，杀其将使楚，再世不竞，则中原未必不折而入楚矣，时与势迫，又安得虚言揖，譲以坐长防讐乎？夫兵不厌谋，几不可失，一日纵敌，数世之患也，而岂得以文之多谋为罪乎？彼宋防云，不鼓不成列，不禽二毛，此下愚之为徒丧，师辱国耳，又岂得以不谲而贤之乎？要之，覇之所以不若王者，以志不忘，利无大公，无我之心，所以为隘，非谓好谋多算之，即非正正之师也，学者审乎此，而后可与论覇王矣。
公子买戍卫不卒戍刺之
楚人救卫
三月丙午晋侯入曹执曹伯畀宋人
夏四月己巳，晋侯，齐师，宋师，秦师及楚人战于城濮，楚师败绩。
战者皆阵，而决机于俄顷，安有主乎？战与不主乎战之分，按春秋鲁与列国战者三，防列国战者二，列国自相战者十有六，皆称及而公羊谓及者，我欲之糓，梁曰：内为志，后之释经者，遂皆以及为主乎？是战谓书及为贬词，夫文之谲而不正，是其覇术之卑，而内安外攘，宁非一战之功，夫子作春秋，辨是非，有善必奨，而于如是之大勲，诛之不少与度，圣人必不如是之隘，苟以及为贬词，假令孔子欲予晋文，则是后也，将书楚人及晋侯战耶？抑舍及而别有书法耶？
楚杀其大夫得臣
卫侯出奔楚
胡氏曰：诸侯失国出奔，未有不名者，卫侯何以不名？著文之罪也，按卫献公出奔，定姜曰：舍大臣而与小臣谋，一罪也，先君有冡卿，以为师保，而蔑之，二罪也，余以巾栉，事先君而暴妾使余，三罪也。告亡而已，无告无罪，是献公实有罪者而不名，何独于成公之不名为罪，晋文也，同一例而义殊，岂夫子昭示后人之意乎？
五月癸丑，公防晋侯，齐侯，宋公，蔡侯，郑伯，卫子，莒子，盟于践土。
陈侯如防
公朝于王所
糓梁谓朝不言所言，所非其所也，胡氏曰：朝于庙，礼也，于外非礼，春秋不以诸侯就朝为非，而以王所非其所为，贬按天子巡狩，诸侯朝于方岳，非朝于庙也，寕亦谓非其所乎？胡氏，又曰：天子巡狩有常，时诸侯朝于方岳，有常所，其宫室道途，可以预修，故民不劳其共给调度，可以预偹故国，不费，今天子下劳，晋侯公朝于王所，则非其时与地矣。不知时有常变，事有经权，周室衰防，楚势日张，当其戍，糓围宋，威震诸夏，防文公之一战胜之，楚几改物，而中原皆为楚矣，功在王室，泽在生民，天子迎而劳之，谁曰不宜？而以王所为劳民费国，亦弗审乎？轻重之权矣，且天子一宿之地，即为王所，岂在宫室，储偫之偹，假令时巡道出，诸侯之境乗舆咫尺，礼无不觐，寕亦曰：非常所而不朝，抑朝而以非所为讥乎？
六月卫侯郑自楚复归于卫
左凡去其国，国逆而立之，曰入，复其位，曰复归，诸侯纳之，曰：归，胡氏曰：卫侯失国出奔，则不名复归，得国何以名？杀叔武也，按歂大之，杀叔武，公弗与知，果知之，当直书其杀弟矣，不应俟复归始贬，春秋之复归，有三卫侯郑，曹伯防卫侯衎，皆书名，何独于郑之名为，以罪书乎？
卫元咺出奔晋
陈侯欵卒
秋伯姬来
公子遂如齐
冬，公防晋侯，齐侯，宋公，蔡侯，郑伯，陈子，莒子，邾子，秦人于温。
天王狩于河阳
河阳即温也，晋侯大合诸侯于温，请王巡幸，以申朝礼，圣人嫌于以臣召君，不可以训，故特书曰天王狩也，言温则小言，河阳则大，天子不为一邑，巡幸，所以大其狩也。
壬申公朝于王所
晋人执卫侯归之于京师
执卫侯称人，非覇讨也，执归京师，示不敢专固，礼也，但晋侯为臣执君，又使医衍酖，卫侯明以私怨报复，非真为其不道于民也，杀之不可以归，不可不得已而归之于京师，岂真尊天子乎？其曰归之于者，勉强之词，故畧而以人称。
卫元咺自晋复归于卫
书自晋者，明有所恃也，臣而恃外援以复不臣甚矣，大夫不言复归，言复归者，深着其挟势，抗君以恶复入之罪也，不曰复入，而曰复归者，入则难词，归则易词，元咺倚晋势以入国，国人莫之敢抗，犹易也，故曰归，晋文欲仗义，以覇天下，而紊君臣之大纲，其非不待言矣，此其所以为不正也欤。
诸侯遂围许
曹伯防复归于曹遂防诸侯围许
诸侯复归于国，无有不称名者，曹伯称名例也。胡氏谓曹伯使其竪侯孺货筮史，以曹为解，是以赂得国，故名之，比于失地，灭同姓之罪，按左传所载侯孺货，筮史不言，曹伯使明曹伯不与知也，昔文王囚羑里，闳夭之徒，以美女竒物献而得释，古未有非之者，独于侯孺之赂免，曹伯遂等，曹伯于失地，灭同姓之罪，则非特阻臣子忠爱之心，而又失春秋归国，书名之例，未可以为训也。
二十有九年春介葛卢来
公至自围许
夏六月，防王人，晋人，宋人，齐人，陈人，蔡人，秦人，盟于翟泉。
诸侯之大夫僣而与王臣公侯防故罪而人之王子虎，称人公不书，皆讳之也。
秋大雨雹
冬介葛卢来
三十年春王正月
夏狄侵齐
秋卫杀其大夫元咺及公子瑕
称国以杀者，明有罪也，元咺构讼防君，擅敢废置，此法所当诛者，故以国讨为文瑕立，逾年称公子，不与元咺之专立也，称及明，元咺累之也。
卫侯郑归于卫
曹成公之执而归，书曰：曹伯归自京师，卫成公之执而归，书曰：卫侯郑归于卫，何书法，逈异乃尔，盖曹伯之归，以曹人请之，晋人归之，内外咸顺，如事毕而告至，故以归，自京师为文，卫侯之归，虽王与晋侯释之，而元咺及公子瑕，犹在非去，元咺及瑕国未可得也，故以外纳为文书，归于卫者，犹曰诸侯纳之也，凡自外纳入，皆书名卫侯归，称名例也。
晋人秦人围郑
介人侵萧
冬天王使宰周公来聘
公子遂如京师遂如晋
三十有一年春取济西田
公子遂如晋
夏四月四卜郊不从乃免牲犹三望
卜郊，至四月，非礼也，家语郊之祭也，迎长至之日也。大报天而主日，配以月，故周之始郊，其月以日至其日用主宰，至于啓蛰之月，则又祈糓于上帝，此二者，天子之礼也。鲁无冬至，大郊之事，降杀于天子，据此，则鲁之郊当在寅月，或以邜月，或以子月非失时，则僣矣，孟献子曰：吾乃今而后知卜筮，夫郊祀后稷，以祈农事也，是故啓蛰而郊，郊而后耕，今既耕而卜郊，宜其不从也，献子之言，明鲁之郊，主于祈糓而逾于啓蛰，故为讥耳，卜者何？卜其日也，周之始郊，定于冬至不卜日也，祈糓之郊，则卜辛日，以百糓之成在秋，其日为庚辛庚为刚，日辛为柔日，内事则用柔日，祭为内事，故用辛也，鲁郊当于丑，月卜寅月之上辛不吉，则卜中辛，不吉，则卜下辛，三卜而不从，则不郊矣，四卜而逾于寅月，非礼也，免牲者，不郊即卜免牲，吉则免之，不吉，则系牲以待，明年卜用，今至于四卜而免牲，免之迟矣，乃者迟之谓也，犹者可已而不已之词，郊重而望轻，既不郊矣，则望亦可，已而犹三望，所以并志，其失也。
秋七月
冬伯姬来求妇
狄围卫
十有二月卫迁于帝丘
三十有二年春王正月
夏四月己丑郑伯防卒
卫人侵狄
秋卫人及狄盟
及者内及外之词，非谓盟为卫人所欲也，卫为狄所逼，不得已迁都，为狄困深矣，今因狄乱而侵之，外以乗狄人之窘，内以壮我民之气，机固不可失也。然狄之强卫，岂能遂胜之，因其请平而与之盟，亦足以服狄而固我圉矣，不知止，而必欲以新造之弱旅，久畏之强敌，设有溃败，悔何可追？胡氏以盟狄罪卫，此亦不审乎时势之论也。
冬十有二月己邜晋侯重耳卒
三十有三年春王二月秦人入滑
齐侯使国归父来聘
夏四月辛巳晋人及姜戎败秦师于殽
癸巳晋文公
狄侵齐
公伐邾取訾娄
秋公子遂帅师伐邾
晋人败狄于箕
冬十月公如齐十有二月公至自齐
乙巳公薨于小寝
陨霜不杀草李梅实
晋人陈人郑人伐许
春秋管窥卷五
<经部,春秋类,春秋管窥>
钦定四库全书
春秋管窥卷六
新昌县县丞徐廷垣撰
文公
元年春王正月公即位
人君之即位，有二若周康王之受册命，临诸侯，此嗣世即位之礼，伊尹奉嗣王见厥祖，侯甸羣后，咸在此改元，即位之礼，其即位，时咸释服从吉，盖天生民而树之君，上以对越天地，神祗下以照临，百官兆民，其位，固天下之公位，而非一家之私也，故不敢以己之私服莅之，胡氏谓康王之麻冕即位，以成王方崩，就殡犹未成，服非释服，离次而即位，不知成王之崩，在四月乙丑，康王已入翼室，恤宅宗矣，越九日而后即位，安有未成服之理，故朱子曰：天子诸侯之礼，与士庶不同，易世传授国之大事，当严其礼而王侯以国为家，虽先君之丧，犹以为私服也，愚谓三年亮隂百官总己以听冢宰，惟殷则然，若夏之仲康，肇位四海，即命侯往征，羲和其非，不言可知。即殷之冢宰，亦不过摄政，胡氏乃以为摄位临羣，臣恐无是理，子曰：天无二日，民无二王，家无二主，尊无二上，示民有君臣之别也，如以人臣而遇国大丧，辄就天子之位，临御百官，与王者无异，此贼莽之所以簒汉也，岂有贤如伊尹而不明君臣之分，僣窃之嫌，泰然居之，以为后世作俑乎？朱子所以谓他事可摄即位，不可摄也。文公立，虽未以国，不可旷年无君，故逾年而即位，称公也。
二月癸亥日有食之
天王使叔服来防
夏四月丁巳我君僖公
天王使毛伯来锡公命
晋侯伐衞
叔孙得臣如京师
衞人伐晋
秋公孙敖防晋侯于戚
冬十月丁未楚世子商臣弑其君頵
公孙敖如齐
二年春王二月甲子，晋侯及秦师战于彭衙，秦师败绩，丁丑，作僖公主。
作主，当于既而虞时，今越十五月而作主，故左氏以缓作主，为非礼也，杜注作僖公缓句读，遂致不可解。
三月乙巳及晋处父盟
盟不言地盟，在晋也，在晋不书，为与处父盟，讳也，盟大夫多矣，何独与处父盟为讳，以在晋而君不出，使大夫盟，公为可耻也。凡公与诸侯盟，则书公及与大夫盟，则书及不书，公处父不氏抗也。
夏，六月，公孙敖防宋公，陈侯、郑伯、晋士縠盟于垂陇，自十有二月不雨，至于秋七月。
八月丁卯大事于大庙跻僖公
大事者，大祫也，何以不言大祫，以鲁之僣用大禘，故讳之也。僣用大禘者，以文王为始祖所自出，而以周公配也，于时禘不讳，以诸侯所同也，于大禘则讳，以天子所独也，鲁之大禘，非天子赐乎？曰：成王赐鲁重祭，大尝禘则用天子之乐，所谓大尝禘者，时祭也，非谓三年大祫，得同五年，大禘也，凡大禘与大祫，毁庙之主，未毁庙主皆合食于大庙，大事以跻僖公，知禘非不兼羣庙之主也，至逆祀之非，左氏论之详矣。
冬晋人宋人陈人郑人伐秦
公子遂如齐纳币
三年春王正月，叔孙得臣防，晋人，宋人，陈人，卫人，郑人伐沈，沈溃。
夏五月王子虎卒
秦人伐晋
秋楚人围江
雨螽于宋
冬公如晋十有二月己巳公及晋侯盟
晋阳处父帅师伐楚以救江
四年春公至自晋
夏逆妇姜于齐
左谓襄仲如齐纳币，礼也，凡君即位，好舅甥，修婚姻娶元妃以奉粢盛者也，盖当时诸侯俱卒哭而除丧，无有持三年之服者，故襄仲称族无贬文，逆妇姜非卿，故不书称妇者，有姑之词，谷梁谓逆者，公也，礼成于齐，而称妇果公亲逆，曷为不书？公如齐逆女，与公及夫人妇姜至自齐耶？胡氏谓禫制未终，思念娶事方逆也，而已成为妇，未至也，而如在国中原，其意而诛之，此説尤凿未妇而称妇，未至而如在，则凡在室中之女，皆可因妄想而称以为妇矣，春秋，安有逆亿人之妄想，以为实事者乎？盖昏礼以尊者，为主姑在，则所娶为妇，此天下之达称也，何必故竒其论若荡，伯姬来逆妇，伯姬来求妇，岂亦原其意而诛之乎？姜不称夫人？未入国也，不书氏，辟妾姑也，谷梁谓不称氏，夫人与有贬，夫女子之在家，从父非得自专，禫制未终，而纳币于夫人，何责果应贬及夫人，则庄公之居母丧，未大祥而纳币，何以哀姜？称：夫人姜氏入而不贬，去其氏耶？盖夫人义絶而出，则有去姓，去氏之例，断无非义絶而圣人以己意，贬削国母之文，凡此俱闗于礼教不可不辨也。
狄侵齐
秋楚人灭江
晋侯伐秦
卫侯使寗俞来聘
冬十有一月壬寅夫人风氏薨
五年春王正月王使荣叔归含且
王与天王，天子据旧史所称，无异义也，谓厚礼妾母，弗克，若天而去，天是以人臣而贬削，天子固圣人所必无之事也。
三月辛亥我小君成风
王使召伯来防
夏公孙敖如晋
秦人入鄀
秋楚人灭六
冬十月甲申许男业卒
六年春许僖公
夏季孙行父如陈
秋季孙行父如晋
八月乙亥晋侯驩卒
冬十月公子遂如晋
晋襄公
晋杀其大夫阳处父晋狐射姑出奔狄
闰月不告月犹朝于庙
书不告月，则前此之告月可知，犹朝于庙者，言虽不告朔，犹不废朝庙之礼，若饩羊，然非可已而不已之谓也，公羊谓天无是月，谷梁谓闰月者，附月之余，日积分而成月，天子不以告朔，而丧事不数也，若然，则闰月自古不告朔，何至于是？年独以不告朔，书乎朝庙，言犹者，明有旧也，既由旧何独于是年书谓可以已乎？二传所释明与经文未协。
七年春公伐邾
三月甲戌取须句遂城郚
日不日，乃旧史之详畧公羊谓取邑不日，此日为内词，然僖公之伐邾，取须句，何以不日？谷梁谓不正其再取，故谨而日之，然取訾娄取向，取根牟取鄟，皆不日，岂以为宜取乎？
夏四月宋公王臣卒
宋人杀其大夫
戊子晋人及秦人战于令狐晋先蔑奔秦
狄侵我西鄙
秋八月公防诸侯晋大夫盟于扈
徐伐莒
公孙敖如莒莅盟
八年春王正月
夏四月
秋八月戊申天王崩
冬十月壬午公子遂防晋赵盾盟于衡雍
乙酉公子遂防雒戎盟于暴
公孙敖如京师不至而复丙戌奔莒
言如京师，则既徃矣，不至而复者，未至京师而返，非谓其复命也，谷梁谓不言所至，未如也，未如则未复也，未如而曰如，不废君命也，未复而曰复，不专君命也，夫奉命如周而未如安得？曰：不废君命，奉命吊丧而不复命，安得曰：不专君命敖，既不如不复，而惟巳氏之是从春秋岂为饰词云，如云复耶？盖丙戌者志，奔莒之日，奔虽在盟，暴后而如实在盟，暴先谷梁误认，乙酉，盟暴之后，方如京师，而丙戌遂奔，故有未如未复之强解耳。
螽
宋人杀其大夫司马宋司城来奔
杀称人以杀之者，非一人也，大夫不名，以被杀者，亦非一人也，司马，司城书官者，以握节而死，与效节于府人而出，皆造防不失其守，故贵而以官书。
九年春毛伯来求金
夫人姜氏如齐
二月叔孙得臣如京师辛丑襄王
天子之，鲁往防之，则书公羊谓王者不书，又曰：不及时书，过时书，我有往者，则书夫过时，不及时之，既书鲁往防，又书设鲁无不往，则无不书矣，何谓王者？不书也，谷梁谓天子志崩不志，志危，不得也，日之甚矣，其不之辞也，按襄王正终世嫡，承嗣有何危而不得，不，而书日以，岂周为伪词以欺，列国耶？抑春秋为伪，词以欺天下后世耶？其説皆不经。
晋人杀其大夫先都
三月夫人姜氏至自齐
晋人杀其大夫士縠及箕郑父
楚人伐郑公子遂防晋人宋人衞人许人救郑
夏狄侵齐
秋八月曹伯襄卒
九月癸酉地震
冬楚子使椒来聘
秦人来归僖公成风之襚
此兼襚也，秦以僖公同翟泉之盟，故归襚于僖，以无忘旧好，而僖母成风之卒，又赴于其后，故并襚焉。谷梁谓秦弗夫人之非也，按成风之书薨，书明赴于同盟矣，鲁以夫人赴而秦，故弗夫人之欲修好，而反以召怨，固谋国者所必无之事也，胡氏谓非兼襚，犹赗仲子，而谓之惠公，仲子圣人书，以正后世之为人，夫为人子者，夫惠公并未立，仲子为夫人，亦未尝立仲子所生之子为世子，未可谓之乱嫡，何正乎其为夫，若僖公之尊生母成风，圣人果非焉，宜于薨，时见之，何待秦人来襚，故系之僖公，以正为人子乎？设秦人弗来，其亦可以弗正乎？公羊曰：子以母贵，母以子贵，此习其词，而未究其义也，所谓子以母贵者，言后夫人之子为嫡子，众子不得与并也，母以子贵者，谓众妃之子既立，为君嫡母在，则压于嫡，嫡母故，则亦尊为国母，无子，居尊位而母终，臣妾之理，盖王侯以国为家，有君臣之别，固不与大夫士庶同其理也，按帝王世纪，帝喾有四妃，元妃有邰氏女，曰姜嫄，生后稷，次妃有娀氏，女曰：简狄生契，次妃陈锋氏女曰：庆都生放，勲次妃，娵訾氏女，曰常仪生帝，挚帝挚，事无可考，姜嫄为帝，元妃固宜，肇周世祀，若商母简狄，颂歌鸟，禘美有娀，尧母庆都邑以名称，塜以陵号，此非唐，虞，三代之各母其生母之证乎？鲁之成风，敬嬴定姒，俱非嫡而薨，称夫人称小君，春秋无异词者，非母以子贵之义乎？诗之閟宫，称令妻寿母，专美僖公，其所谓寿母者，即成风也如成风，不得为君母，则夫子删诗必逸之矣，何乃登之三颂，以为美盛德之形容也耶？考诸古帝王质诸春秋及诗，未有以母其生母为非者，安见秦人之归襚，为专襚，而以为正，天下之为人子乎？审乎此而知，后代帝王之尊生母为太后者，亦本诸先王旧典，而非以私恩创制，又可见矣。
曹共公
十年春王三月辛卯臧孙辰卒
夏秦伐晋
楚杀其大夫宜申
自正月不雨至于秋七月
及苏子盟于女栗
冬狄侵宋
楚子蔡侯次于厥貉
十有一年春楚子伐麇
夏叔仲彭生防晋郤缺于承筐
秋曹伯来朝
公子遂如宋
狄侵齐
冬十月甲午叔孙得臣败狄于咸
十有二年春王正月郕伯来奔
郕太子朱儒，宜有国者也，郕伯卒，而郕人别立君，故太子以夫钟与郕邽来奔，非窃地叛君者，比公重地，而以诸侯逆之，故曰郕伯明，非礼也，其不名以非诸侯，固不得与失地之君同也。
杞伯来朝
二月庚子子叔姬卒
夏楚人围巢
秋滕子来朝
秦伯使术来聘
冬十有二月戊午晋人秦人战于河曲
季孙行父帅师城诸及郓
十有三年春王正月
夏五月壬午陈侯朔卒
邾子蘧蒢卒
自正月不雨至于秋七月
大室屋壊
冬公如晋卫侯防公于沓
狄侵卫
十有二月己丑，公及晋侯盟，公还自晋，郑伯防公于棐，十有四年春王正月，公至自晋。
邾人伐我南鄙叔彭生帅师伐邾
夏五月乙亥齐侯潘卒
六月，公防宋公，陈侯、卫侯、郑伯、许男、曹伯，晋赵盾，癸酉，同盟于新城。
秋七月有星孛入于北斗
公至自防
晋人纳捷菑于邾弗克纳
凡外纳皆不系国，非有分于长防也长防之义于弗克，纳见之。
九月甲申公孙敖卒于齐
奔大夫不言卒以受其丧故卒之
齐公子商人弑其君舍
宋子哀来奔
冬单伯如齐齐人执单伯
单伯为周大夫，左纪之甚悉，先儒废左氏，而断以为鲁大夫，不知何意？按庄元年，单伯送王姬，至今已八十一年，其非一人可知，凡鲁之卿大夫左俱详其世系，单伯既世为鲁命卿，而始终不载一单氏之名，岂左氏故没其实而外之以为周大夫耶？
齐人执子叔姬
左襄仲使告于王，请以王宠求昭姬于齐曰：杀其子焉，用其母请受而罪之，故单伯如齐，请子叔姬，齐人执之，又执子叔姬，公羊谓单伯道淫子叔姬，夫单伯如齐，未尝与子叔姬，偕安得道淫，谷梁谓单伯淫于齐，夫单伯以行人授馆，安能通乎宫闱，其未请叔姬，而先淫耶？抑请叔姬，不允，而后淫耶？谓齐人诬而执之，齐独无中冓之羞乎？此皆不稽之言，公谷信而笔之，亦好异之过也。
十有五年春季孙行父如晋
三月宋司马华孙来盟
华耦书官而不名，讥世权也。督既弑殇，而子孙又典兵柄，不因君使而皆从，其官以盟诸侯，其专可知，书曰：华孙非贵之也，正以着其族大权，隆为履霜坚，氷之戒也。
夏曹伯来朝
齐人归公孙敖之丧
六月辛丑朔日有食之鼓用牲于社
单伯至自齐
齐人使来致命故书
晋却缺帅师伐蔡戊申入蔡
秋齐人侵我西鄙
季孙行父如晋
冬十有一月诸侯盟于扈
十有二月齐人来归子叔姬
齐侯侵我西鄙遂伐曹入其郛
十有六年春，季孙行父会齐侯于阳谷，齐侯弗及盟，弗及盟者，言会而已有盟期，齐侯不俟盟而去，故曰，弗及盟也。
夏五月公四不视朔
六月戊辰公子遂及齐侯盟于郪丘
秋八月辛未夫人姜氏薨
毁泉台
楚人秦人巴人灭庸
冬十有一月宋人弑其君杵臼
宋弑其君称人者以君无道众杀之告也
十有七年春晋人衞人陈人郑人伐宋
夏四月癸亥塟我小君声姜
齐侯伐我西鄙六月癸未公及齐侯盟于谷
诸侯会于扈
十五年，书诸侯盟于扈畧而不序以不能讨齐也，此书诸侯会于扈，亦不序，以不能讨，宋也。
秋公至自谷
冬公子遂如齐
十有八年春王二月丁丑公薨于台下
秦伯防卒
夏五月戊戌齐人弑其君商人
弑君称人者，以懿公弑舍自立，而又淫虐无忌，致为贱人讐杀故齐人以无道，众杀告也。
六月癸酉塟我君文公
秋公子遂叔孙得臣如齐
冬十月子卒
子卒不日，史失之也，公羊以不日，为不忍言弑非也，隠桓闵之薨，子般之卒，皆日岂曰：忍言乎。
夫人姜氏归于齐
书夫人与姜氏明非见絶于鲁书归明无罪也
季孙行父如齐
上书子卒，夫人归齐，而下书行父如齐，则行父之与闻乎弑可知，行父而不与闻乎？弑何不因如而请讨于齐，乃为之弥缝，要结以成其簒，岂得谓非同谋乎？
莒弑其君庶其
莒太子仆因国人而弑纪公，则国人咸与乎弑矣，故莒人以国弑告，不言弑之之人也。
春秋管窥卷六
钦定四库全书
春秋管窥卷七
新昌县县丞徐廷垣撰
宣公
元年春王正月公即位
继故书即位明与闻乎故也
公子遂如齐逆女
三月遂以夫人妇姜至自齐
妇者，有姑之辞，不称氏者，公羊谓讥丧娶，谷梁，谓丧未毕，故畧之然出姜之逆，丧既毕矣，何以不氏谓以丧中纳币，则庄公之娶哀姜纳币，在大祥先，何以称姜氏欤？汪陈二家，谓不书氏，以妾姑在其説为是出姜之不氏有成风，穆姜之不氏，有敬嬴，谓圣人削去君夫人之氏，则断无是理也。胡氏以逆妇姜于齐为病，文公以妇姜至自齐，为责敬嬴诸家，因谓不称女而称妇，着宣公之亟于成昏，不称姜氏？而称妇姜，着敬嬴之欲速，以姑自居，皆穿凿之词，非圣人意也。
夏季孙行父如齐
为簒立者纳赂其与闻乎弑更何疑焉
晋放其大夫胥甲父于卫
公防齐侯于平州
公子遂如齐
六月齐人取济西田
秋邾子来朝
楚子郑人侵陈遂侵宋晋赵盾帅师救陈
传言救陈，宋，而经止书救陈者，以宋罪未讨而救之，为救有罪，故不书，为晋讳也。
宋公陈侯卫侯曹伯防晋师于棐林伐郑
冬晋赵穿帅师侵崇
晋人宋人伐郑
二年春王二月壬子，宋华元帅师，及郑公子归生帅师，战于大棘，宋师败绩，获宋华元。
春秋之战，以内及外郑同姓，而以宋为内者以归，生受命于楚，伐宋，则郑亦楚矣，故外之言败而又言：获军与帅俱丧也。
秦师伐晋
夏晋人宋人卫人陈人侵郑
秋九月乙丑晋赵盾弑其君夷臯
弑灵公者，赵穿而书赵盾者，以盾为正卿，亡不越竟，反不讨贼，故太史断其罪，归于盾也，传称孔子曰：赵宣子古之良大夫也，为法受恶，惜也，越竟乃免夫所谓越竟者乃亡而不反之谓，非谓越竟而反，遂可不讨贼也，盖越竟则去国离权，身为覉旅讨贼，自非其责，若越竟而反，仍为正卿，权犹在也，不共之，讐安得不讨！借口故纵，非党逆而何？其罪固与不越竟同也，或谓盾，或亡在他国，新君立而复之，则亦将擅兴师以讨贼乎？曰：有！新君在是，又当禀命于新君者，请讨而君许则讨之，请讨而君不许，则辞其爵，退归于田可也。
冬十月乙亥天王崩
三年春王正月，郊牛之口伤，改卜牛，牛死，乃不郊，犹三望。
凡郊牛，必养二牲一，以祀上帝，一以祀后稷，上帝之牛角茧栗，必在涤三月，稷牛惟具，帝牛有变，则改卜稷牛而以他牛代稷牛若稷，牛卜不吉，及吉而又有死伤，则不郊矣，不郊礼也，犹三望，则非礼矣，故书。
匡王
楚子伐陆浑之戎
夏楚人侵郑
秋赤狄侵齐
宋师围曹
冬十月丙戌郑伯兰卒
郑穆公
四年春王正月，公及齐侯平莒及郯，莒人不肯，公伐莒，取向。
及者犹我与彼之谓言二国相约而共为之平，非必内为志也，二国共平，莒郯而莒，不肯齐不伐莒，而公伐之，以平之之论，出于公也，平之而不能持其平，则反诸已而已伐其国而取其邑，不以乱易乱乎？故不专言伐取而特明其故，以见其非礼也。
秦伯稻卒
夏六月乙酉郑公子归生弑其君夷
弑逆之谋，虽肇于公子，宋而行之者，实归生也。身为执政，亲行大逆，岂得诿罪他人，故春秋直书归生弑其君明首恶也，畜老惮杀之词，乃阳忤而隂许之也岂可以欺天下后世，否则政柄在手，既闻逆谋，即当伏义以讨何？畏乎譛？而反从之乎？左氏以为夷权不足，又曰：仁而不武等，于赵盾之为法，受恶过矣，观郑人讨幽公之乱，斵子家之棺而逐其族，是郑固以子家为首恶也。
赤狄侵齐
秋公如齐公至自齐
冬楚子伐郑
五年春公如齐
夏公至自齐
秋九月齐髙固来逆叔姬
叔孙得臣卒
胡氏以不日为圣人削之，谓得臣有同使于齐之罪，然遂之请立，宣公乃宻告齐侯岂必商诸于介，遂为首恶其卒，犹日顾于同，使之得臣卒，而独削其日，赏罚不防，倒置乎？盖旧史不载，有日，非圣人削之，亦非恩数，有厚薄之分也。
冬齐髙固及子叔姬来
楚人伐郑
六年春晋赵盾卫孙免侵陈
夏四月
秋八月螽
冬十月
七年春卫侯使孙良父来盟
夏公防齐侯伐莱
左传曰：不与谋也，凡师出与谋曰：及不与谋，曰防，愚谓师出必先要约而后举兵防之，安有不与谋者，非主兵而又分与谋不与谋，书法不已，琐乎按桓，十七年，经书及宋人，卫人伐邾，传曰：宋志也，既曰宋志，明非鲁谋矣，何以书？及哀十一年，经书公防吴子伐齐，明鲁志也，既为鲁志，岂不与谋乎？何以书防？左氏不且自为矛盾乎？歴观春秋师出书，防必称公与大夫书及皆不言，公与大夫是防与及乃公与大夫书不书之分，非与谋，不与谋之谓也。
秋公至自伐莱
大旱
冬公防晋侯宋公卫侯郑伯曹伯于黑壤
八年春公至自防
夏六月公子遂如齐至黄乃复
辛巳，有事于太庙，仲遂卒于垂，壬午，犹绎，万入去籥，有事者祭也，不曰祭，而曰有事以所志不在祭，縁仲遂卒而绎，故曰有事，以志其绎之非礼，称诸侯之当祭而废者不及卿，卒然曰：卿卒当祭则不告，盖以告而废祭，不可卒事，不顾义又未安，故弗告也；绎则賔尸为祭之末，卒事而闻可以不绎矣，可以不绎而犹绎，非所以礼大臣也，万入而去，籥不若去，绎之为当，故书以志其失。
戊子夫人嬴氏薨
晋师白狄伐秦
楚人灭舒蓼
秋七月甲子日有食之既
冬十月己丑，我小君敬嬴，雨，不克，庚寅，日中而克。
左传谓雨不克，礼也，卜先逺日避不懐也，谷梁谓既有日，不为雨止，礼也雨，不克，丧不以制也，胡氏以士丧礼，有潦车载簑笠，谓有国家者不能为雨，备为俭，其亲不知，言不克者，明非人力之所能，非谓无簑无笠，恐雨霑，服失容也，夫鲁地山多渎，少雨骤至，则涧壑皆盈，陆地忽为广川巨浸，孝子于此，将谓虞祭有时，不敢停柩，而忍以父母之骸，涉险乎？设不幸而顚陨，其将何辞以解？礼记称老聃曰：柩不蚤出，不莫宿，见星而行者，惟罪人与奔父母丧者乎？曰：有；食之，安知其不见星也，夫见星且不可而谓可渉险犯难乎？即柩已达乎墓，而或雨甚，难以即土，执事者不获，恪供其事，揆诸孝子敬愼之心，亦必不自安，而谓惟遽以将忍贻后日不恭，不愼之悔乎？王制不为雨止者，本为庶人，言之以庶人，悬窆无碑，繂之烦重，易为故也。其曰不为雨止者，谓可则不必止，非谓势不可，而必欲于是日也，若诸侯之用輴，执綍者五百人，四綍衔枚，司马执铎，左右各八人，匠人执羽葆御柩，复为榆沈设拨，以滑之，其烦重难行可知，而谓于大雨泥泞，中恃有簑笠，遂可遄臻，无阻乎？昔魏惠王死，有日矣，天大雨雪，至牛目壊城郭且为栈道而，羣臣请弛期更日，而太子皆不听，惠子见之曰：昔王季厯于楚山之尾，栾水齧其基，见棺之前和，文王曰：嘻！先君必欲一见羣臣百姓也夫！故使栾水见之，于是出而为之张朝，百姓皆见之，三日而后更，此文王之义也。今有日而雪甚，及牛目，难以行，太子为及日之故，得毋嫌于欲急乎？太子曰：甚善，敬弛期，更择日，若谷梁胡氏之论是师，魏太子而薄文王矣，于义安取焉？故知经书雨，不克者，明天时所阻，非人力之所能违，不可违而不违正也，春秋书以志其礼，非讥之也，而者成事之词也，言至乎明日日中，而克矣。
城平阳
楚师伐陈
九年春王正月公如齐公至自齐
夏仲孙蔑如京师
齐侯伐莱
秋取根牟
根牟微国书，取言易也，公羊谓邾娄之邑，不系邾娄，讳亟也，按取邑无有不系之国者，何独于取根牟为讳乎？
八月滕子卒
九月，晋侯，宋公衞侯郑伯，曹伯防于扈，晋荀林父帅师伐陈。
辛酉晋侯黒臀卒于扈
冬十月癸酉卫侯郑卒
宋人围滕
楚子伐郑晋郤缺帅师救郑
陈杀其大夫泄冶
十年春公如齐公至自齐
齐人归我济西田
夏四月丙辰日有食之
己巳齐侯元卒
齐崔氏出奔衞
言崔氏者以族奔，且告以族也，公羊谓讥世卿，非也夫髙国为齐世卿，不闻以氏称，崔杼虽出自丁，其先未闻秉政，不得以后之弑君，而遂以氏为讥世卿也。
公如齐
夏五月公至自齐
癸巳陈夏征舒弑其君平国
六月宋师伐滕
公孙归父如齐齐惠公
晋人宋人衞人曹人伐郑
秋天王使王季子来聘
公孙归父帅师伐邾取绎
大水
季孙行父如齐
冬公孙归父如齐
齐侯使国佐来聘
饥
楚子伐郑
不书晋救者，以伐救为循环惟争，从我与否耳。非真分灾恤患也，故不书。
十有一年春王正月
夏楚子陈侯郑伯盟于辰陵
楚子称爵，序于诸侯之上，与楚以霸也，中国不能修其德，刑以奬善讨恶，而楚能假大义以号令诸侯，不得不与，楚以霸矣。
公孙归父防齐侯伐莒
秋晋侯防狄于攅函
冬十月楚人杀陈夏征舒
称人众词也此与楚以讨罪也
丁亥楚子入陈
灭而书入者，以楚复封陈过而能改，则与其改，故隐其县陈之，非惟以讨乱为文，而称入也。
纳公孙宁仪行父于陈
公孙宁，仪行父二人，皆荧惑致乱之臣所当讨而诛者也。纳之于其国礼乎？以陈侯在晋，无与存陈者，惟二人为陈侯同患，存二人而后陈侯，内有所因，故书纳以志，楚之存陈。
十有二年春陈灵公
贼讨讐复而礼也故书
楚子围郑
楚已入郑，而书围者，以退舍盟，郑终归于礼，故隐其入而曰围。
夏六月乙卯，晋荀林父帅师及楚子战于邲，晋师败绩，林父不能行，令以致丧师辱国，而文无贬词，以是役也，为晋，楚盛衰之所系，故不罪，林父以登楚，所以存中国也，救郑不书者，以救为争，非真救也，故不书。
秋七月
冬十有二月戊寅楚子灭萧
晋人宋人衞人曹人同盟于清丘
宋师伐陈衞人救陈
十有三年春齐师伐莒
夏楚子伐宋
秋螽
冬晋杀其大夫先縠
十有四年春衞杀其大夫孔达
夏五月壬申曹伯夀卒
晋侯伐郑
秋九月楚子围宋
楚自邲胜之，后灭萧伐宋，以至于围宋凭陵，中国甚矣，故偹书以着其横，胡氏乃谓深责宋，此亦偏刻之论，非春秋意也。
曹文公
冬公孙归父防齐侯于谷
十有五年春公孙归父防楚子于宋
夏五月宋人及楚人平
不曰：宋及楚平，而曰：宋人及楚人平者，以平之者华元，子反而两国之君不与，故称人以讥其权在下也。
六月癸卯晋师灭赤狄潞氏以潞子婴儿归
公羊曰：潞何以称子？潞子之为善也，躬足以亡耳，谷梁曰：灭国有三术，中国谨曰：卑国月，夷狄不日，其曰潞子婴儿贤也，按：潞子使酆舒为政，以致妻杀，目伤国灭身执，何善而何？贤之有凡灭国之书，月书日书时者，由于所告之详畧初无中国，卑国夷狄之分，谷梁乃析而为三，其所谓卑国者，殊于中国，而又异于夷狄，得无谓卑小之国乎？然鄫者卑小之国，于莒人灭鄫，则又曰：鄫中国也，而时非灭也，则所谓卑国者，果安指乎？夫江黄夔六中国而时灭，岂以为夷狄乎？谭遂温中国而月灭，岂以为卑国乎？陆浑舒庸，夷狄而月灭，岂以为善而进之乎？所谓灭国三术者，其説自相违背，于经不合，未可以为训也。胡氏谓上卿为主将畧而称师者，着其也，灭而举号及氏者减见灭之罪，着灭者，甚不仁也；潞婴儿不死社稷，比于中国，而书爵者免婴儿之责，词不知，称师称将，各从来告，书师不必皆书将，不必皆仁，何独于林父之称，师为着其耶？狄之类非一，赤狄者，狄之一也，赤狄之君长非一，潞氏者赤狄之一也，言潞氏而不言，赤狄无以辨其种，言赤狄而不言，潞氏又无以辨所灭，故曰赤狄潞氏，岂谓减见灭之罪，甚灭者之不仁，而故为繁词乎婴儿，书爵亦灭，而见执之常例，若晋人执戎蛮子赤书爵，岂亦比于中国，而免其责，词乎？愚谓罪晋而善潞子，贤婴儿者，皆非春秋之意也。
秦人伐晋
王札子杀召伯毛伯
秋螽
仲孙蔑防齐髙固于无娄
初税亩
初者何？言变法之始也，什一而借，先王之制，俭以节用，何不足之有不能自克以礼，而于助之外，又亩税之旧章，一废则放乎莫知底止，故一变而为税亩，再变而为丘甲，三变而为田赋，民日困而国愈病，浸淫以至于亡甚矣，法之不可变也。
冬蝝生
饥
十有六年春王正月晋人灭赤狄甲氏及留吁
夏成周宣榭火
凡外灾来告，则书公羊谓乐器藏焉，非也？按：尔雅：无室曰榭，国语曰：榭不过讲军实，是宣榭者，乃宣王讲武之处，而后世遂以名焉耳。无室岂藏器之所，又谓外灾不书，以新周书亦非也。既外灾不书，岂新周独以为内而书乎？
秋郯伯姬来归
冬大有年
十有七年春王正月庚子许男锡我卒
丁未蔡侯申卒
夏许昭公
蔡文公
六月癸夘日有食之
己未公会晋侯卫侯曹伯邾子同盟于断道
秋公至自防
冬十有一月壬午公弟叔卒
十有八年春晋侯卫世子臧伐齐
公伐
夏四月
秋七月邾人□鄫子于鄫
甲戌楚子旅卒
公孙归父如晋
冬十月壬戌公薨于路寝
归父还自晋至笙遂奔齐
还者，事毕而还也，事毕而复命于介避难而不废，君命颠沛，不逾礼，春秋所以善而志焉。
春秋管窥卷七
<经部,春秋类,春秋管窥>
钦定四库全书
春秋管窥卷八
新昌县县丞徐廷垣撰
成公
元年春王正月公即位
二月辛酉我君宣公
无氷
周之二月，于夏时为季冬，乃沍寒之候而无氷，故书以志异，谷梁谓终时无氷则志，此未终时而无氷，终无氷矣，其説穿凿盖建丑之月，水泽腹坚正氷盛之时，而无氷，是以为异，过此则东风解冻，土膏脉起无氷，又其宜矣，岂论终时与未终时乎。
三月作丘甲
作者，言始作之也，周制，四井为邑，四邑为丘，丘十六井，有戎马一匹，牛三头，四丘为甸，甸六十四井，有戎马四匹，兵车一乘，牛十二头，甲士三人，步卒七十二人，今始更古制，令于丘出一甲士，故曰作丘，甲也，谷梁释作为为释甲，为甲胄之甲，谓丘作甲非人，人之所能，夫弓矢甲胄，孰不惟良是求，安有非所业而强之使为者且不言井甲，邑甲甸甲而独曰丘甲，其义何取？杜氏谓此甸所赋，今鲁使丘出之，是一变而骤増四倍之赋，亦无此理，胡氏引李靖对唐太宗以乘分三甲二十五人为一甲，令丘出一，甲乃三分而増一得丘甲之义矣。
夏臧孙许及晋侯盟于赤棘
秋王师败绩于茅戎
书败绩者，以王人来告，败也，言败不言战者，以率土之濵，莫非王臣，不容臣与君抗，故不言战也，于茅戎者，明茅戎败之，而公谷皆以为晋败之，谷梁又曰：为尊者讳，敌不讳败，是皆舍经文而别为新论，岂所谓释经乎？
冬十月
二年春齐侯伐我北鄙
夏四月丙戌，卫孙良夫帅师及齐师战于新筑衞师败绩。
及者我及彼也，战必分内外以别尔，我同姓，与异姓战，则以同姓为内，故及之者在卫，非以衞为主，此战而恶之也。
六月癸酉，季孙行父，臧孙许，叔孙侨如，公孙婴齐帅师，防晋却克衞孙良父曹公子首及齐侯战于鞌，齐师败绩。
不以齐及晋卫曹，而以晋卫曹及齐者，明内同姓，而外异姓之例也。释者不察此例，泥于公羊及者，我欲之，谷梁内为志之言，谓以四国主之，为忿兵之大戒，此事外之论，非书法也。
秋，七月，齐侯使国佐如师，己酉，及国佐盟于袁娄，楚屈完之来书来，盟于师者，以楚人已服而请受盟也，国佐之来，书如师者，本以致赂而又命之曰不可，则听客之所为，是未定其为盟也，故仅曰如师盟，而曰及者亦内及外之词，胡氏以晋为汲汲欲盟，故反以晋人及之，此不察乎？春秋之例故也。
八月壬午宋公鲍卒
庚寅卫侯速卒
取汶阳田
冬楚师郑师侵衞
十有一月公防楚公子婴齐于蜀
丙申，公及楚人，秦人，宋人，陈人衞人郑人齐人，曹人，邾人，薛人，鄫人盟于蜀。
盟而曰：及者以弗防而遂盟也，虽公与楚，婴齐先防而列国之大夫，俱未之防，故书及。
三年春王正月公防晋侯宋公衞侯曹伯伐郑
宋衞之君未，而书爵者，以既逾年也按衞宣公卒未，逾年而惠公书爵，固知史书之，常例非讥也。
辛亥衞穆公
二月公至自伐郑
甲子新宫灾三日哭
乙亥宋文公
夏公如晋
郑公子去疾帅师伐许
公至自晋
秋叔孙侨如帅师围棘
不言国而书围者明内邑也
大雩
晋却克衞孙良夫伐廧咎如
冬十有一月晋侯使荀庚来聘
卫侯使孙良夫来聘
丙午及荀庚盟丁未及孙良夫盟
此公与之盟也凡公与大夫盟则书及不书公
郑伐许
春秋诸侯动于利而伐人国者多矣，未尝贬之，且今年夏书，郑公子去疾帅师伐许，明年冬，书郑伯伐许，咸无贬词，何独于此伐许，为贬之乎？明阙文也。
四年春宋公使华元来聘
三月壬申郑伯坚卒
杞伯来朝
夏四月甲寅臧孙许卒
公如晋
郑襄公
秋公至自晋
冬城郓
郑伯伐许
五年春王正月杞叔姬来归
仲孙蔑如宋
夏叔孙侨如防晋荀首于谷
梁山崩
秋大水
冬十有一月己酉天王崩
十有二月己丑，公防晋侯，齐侯，宋公衞侯郑伯，曹伯，邾子伯，同盟于虫牢。
六年春王正月公至自防
二月辛巳立武宫
取鄟
鄟微国书，取言易也，与取根牟取邿，同公羊谓，邾娄之邑，非也，既为邾邑，安有不书，伐邾者乎？
卫孙良夫帅师侵宋
夏六月邾子来朝
公孙婴齐如晋
壬申郑伯费卒
秋仲孙蔑叔孙侨如帅师侵宋
楚公子婴齐帅师伐郑
冬季孙行父如晋
晋栾书帅师救郑
七年春王正月，鼷鼠食郊牛角，改卜牛，鼷鼠又食其角，乃免牛。
牛，卜吉而在系曰牲伤，则仍谓之牛养牲，惟二一以祀上帝，一以祀后稷，帝牛伤则改卜，稷，牛稷牛伤，则不郊矣，今改卜之，牛又伤不郊而已，卜免牛，非礼也，盖不郊而免牲者，谓三卜而不从，日虽不吉，而牲巳吉不敢擅废牲，故卜免牲，吉则免之，不吉，则系牲以待，明年庀牲，时卜用今牲巳，伤而仍谓之牛，明不堪用，何尚卜其免与不免耶？故书，以志其失礼。
吴伐郯
夏五月曹伯来朝
不郊犹三望
二牛俱伤，不郊明矣，而又书不郊者，间有事也，望者郊之细，因郊而后有望，今正月牛伤迟，至五月而犹望，非礼也。
秋楚公子婴齐帅师伐郑
公防晋侯，齐侯，宋公衞侯曹伯，莒子，邾子，伯救郑，八月戊辰，同盟于马陵，公至自会。
吴入州来
冬大雩
衞孙林父出奔晋
八年春晋侯使韩穿来言汶阳之田归之于齐
晋栾书帅师侵蔡
公孙婴齐如莒
宋公使华元来聘
夏宋公使公孙寿来纳币
纳币非逆女可比故公孙寿称使礼也
晋杀其大夫赵同赵括
秋七月天子使召伯来赐公命
冬十月癸卯杞叔姬卒
晋侯使士爕来聘
叔孙侨如防晋士爕齐人邾人伐郯
衞人来媵
九年春王正月伯来逆叔姬之丧以归
公防晋侯，齐侯，宋公衞侯郑伯，曹伯，莒子伯，同盟于蒲。
公至自防
二月伯姬归于宋
逆女非卿，故不书，刘氏谓宋公亲逆常事，不书，夫诸侯及大夫来朝，与聘皆邦交常事，无不书者，即纳币，媵女小事，亦书若宋公亲来逆女，乃礼之所仅见者，何反削而弗书欤？
夏季孙行父如宋致女
晋人来媵
秋七月丙子齐侯无野卒
晋人执郑伯晋栾书帅师伐郑
冬十有一月齐顷公
楚公子婴齐帅师伐莒庚申莒溃楚人入郓
伐莒，称婴齐入郓，称人者以入，必以众师重于将，故称人不称，将宋人衞人入郑楚人入郓，是也，君入则师徒，无不毕从，君重于师，故言君不言师公，及齐侯，郑伯入许，晋侯入曹，楚子入陈是也。
秦人白狄伐晋
郑人围许
城中城
中城者，国之内城于周，十一月以后正火见而致用，水昏正而栽之候，故传曰：书，时也，公羊谓凡城之志，皆讥岂王公设险，守国之义可以废乎？夫虽有金汤，民弗与之，弗能有也，虽有子弟城，巳恶焉，弗能守也，莒恃其陋，浃辰之间，楚克其三都，非民之叛，无备故也。公孙朝，公敛处父之保成，鲁君再围而弗克，侯犯以郈叛，武叔懿子久讨而无成，夫岂人和？恃有备也，彼民之乐生恶死，去危，即安情也，今必欲堕其守备，要其效死，自非见危授命之士，孰能舍生安而就死亡，我知愚氓，遇警惟有崩溃焉耳。宁谓城之必不可，而凡城皆以为讥乎？
十年春衞侯之弟黒背帅师侵郑
君之母弟，称弟，胡氏谓特书，弟以为后戒，非也，诸侯之弟本公子也，以母兄为君，故称弟兄，没则仍称公子矣，若于弟帅师即为后戒于公子帅师，则不为后戒，岂公子当厚于弟，当薄乎？
夏四月五卜郊不从乃不郊
五月公防晋侯齐侯宋公衞侯曹伯伐郑
齐人来媵
丙午晋侯獳卒
秋七月公如晋
冬十月
十有一年春王三月公至自晋
晋侯使郤犨来聘己丑及郤犨盟
夏季孙行父如晋
秋叔孙侨如如齐
冬十月
十有二年春周公出奔晋
夏公防晋侯衞侯于琐泽
秋晋人败狄于交刚
冬十月
十有三年春晋侯使郤锜来乞师
霸主征师，无敢不从。前此未有言乞者此而言，乞谦辞也，易曰：谦谦君子，用涉大川，吉以晋厉之侈而能谦，以合诸侯之师诸侯，是以睦于晋而克，遂有功于秦也。
三月公如京师
如京师者，即朝王也，以京师为天子之居，凡朝必至焉，故言如而朝自见，若王所则，非常朝之所，故言朝而不言如。
夏，五月，公自京师，遂防晋侯，齐侯，宋公衞侯郑伯，曹伯，邾人，滕人伐秦。
上书公如京师，曷不即言：遂防诸侯伐秦，而又曰，公自京师欤？盖公之朝王，实因伐秦之师道出王畿，故及诸侯朝王，非专朝也，夫子以朝王之礼不专，不可以垂训，故正其词曰：公如京师，而又曰，公自京师者，若因朝而防伐，不因防伐而朝所以示后世尊君之义也。
曹伯庐卒于师
秋七月公至自伐秦
冬曹宣公
十有四年春王正月莒子朱卒
夏衞孙林父自晋归于衞
凡去其国，诸侯纳之，曰：归林父书归者，明晋纳之也，林父介大国以求入，晋人党逋臣而强致其恶，并见。
秋叔孙侨如如齐逆女
郑公子喜帅师伐许
九月侨如以夫人妇姜氏至自齐
称妇者有姑之词有妾姑不氏此氏者明嫡姑也
冬十月庚寅衞侯臧卒
秦伯卒
十有五年春王二月衞定公
三月乙巳仲婴齐卒
癸丑，公防晋侯，衞侯，郑伯、曹伯，宋世子成，齐国佐，邾人同盟于戚。
晋侯执曹伯归于京师
公至自防
夏六月宋公固卒
楚子伐郑
秋八月庚辰宋共公
宋华元出奔晋，宋华元自晋归于宋，宋杀其大夫山，宋鱼石出奔楚。
元奔犹未及晋，其反鱼石止之，非晋纳也，曷为书自晋归，而以外纳为文，盖华元之奔晋，欲愬霸主，求讨其乱，鱼石之止亦畏晋讨，非真有爱于元也，故春秋不与鱼石之复元，而以外纳为文，若晋复之者，元之出，与归俱称宋者，以其出也，为宋惜其归也，为宋喜一身之去，留为一国之忧喜，故再书宋以嘉元之系安危也。杀大夫山，鱼石出奔，俱称宋者，见山之弱公室，杀公子肥，昔不能讨，而今讨之，鱼荡向鳞之宗强，末大于本昔，不能出，而今出之，故再书宋以嘉元之能治官也。
冬，十有一月，叔孙侨如防，晋士爕齐髙无咎，宋华元衞孙林父郑公子防，邾人防呉于钟离。
呉不列于防，而殊防之者，盖呉僣王自大，必不肯班在诸侯之下，先呉，则又不可，故诸侯之大夫殊防之，若主客，然弗与序先后也。
许迁于叶
十有六年春王正月雨木氷
雨者隂阳和而成氷者隂气凝而结氷，则不雨，雨则不氷，今雨而木氷是隂气胁木木先寒，故得雨而氷也，木者，阳类火之所生乃为隂胁是阳受制于隂矣物理之乖违，即人事之感召，故书以志异。
夏四月辛未滕子卒
郑公子喜帅师侵宋
六月丙寅朔日有食之
晋侯使栾黡来乞师
甲午晦，晋侯及楚子，郑伯战于鄢陵，楚子，郑师败绩，甲午，为是月二十九日，明晦朔之晦，而公羊以为冥，非也，楚不言师败者，以君重于师，楚子伤乎矢，故言君不言师也。
楚杀其大夫公子侧
称国以杀，见楚之军法，能伸乎大将，所以败而不乱也。
秋，公防晋侯，齐侯衞侯宋华元，邾人于沙随，不见公，公至自防。
公防尹子晋侯齐国佐邾人伐郑
曹伯归自京师
不曰复归，而曰归，自京师者，言内外俱与之，归无失国，复国之嫌，故直以告至为文。
九月晋人执季孙行父舍之于苕丘
舍之于苕丘者言执于苕丘不以归也
冬十月乙亥叔孙侨如出奔齐
十有二月乙丑季孙行父及晋郤犨盟于扈
公至自防
公以伐郑，出而以防至者，盖伐郑之师，还于九月，公待于郓，以请季孙，迨侨如出季孙释而盟，郤犨于扈，然后公归逾时，在外所重，不在伐，故至防而不至伐行父见释，应至以与公偕归，故至公而不至，行父举重以言也。
乙酉刺公子偃
十有七年春衞北宫括帅师侵郑
夏，公防尹子，单子，晋侯，齐侯，宋公衞侯曹伯，邾人伐郑，六月乙酉，同盟于柯陵。
无事间之，故不重言，诸侯谓讥尹单同盟，非也，若盟戱盟，亳盟平丘，皆不言诸侯岂亦有王官，与盟而讥乎？
秋公至自防
凡以救伐，出而不盟者，至救伐而不至防以救伐出，而又盟者，至防而不至救伐，惟亳之盟，至伐不至，防以郑盟而遂叛，盟不足记，故以伐至。
齐髙无咎出奔莒
九月辛丑用郊
鲁惟寅月上辛，得郊祀上帝，以祈谷郊于子，月则僣，今以建申之月郊，非时极矣，故特书用郊，以志其失。
晋侯使荀防来乞师
冬，公防单子，晋侯，宋公衞侯曹伯齐人，邾人伐郑，十有一月，公至自伐郑。
壬申公孙婴齐卒于貍胀
十有二月丁巳朔日有食之
邾子貜且卒
晋杀其大夫郤锜郤犨郤至
楚人灭舒庸
十有八年春王正月晋杀其大夫胥童
庚申晋弑其君州蒲
传曰：晋栾书，中行偃使程滑弑厉公，是弑其君者书，偃曷为以国弑为文，谷梁谓君恶甚矣！胡氏但发其疑，而又不言其所谓朱子推原其意，以为栾书执国之政，而厉公无道如此，亦不得坐视，为书之计，厉公可废而不可弑也，然文定并未明言究不知其何意？后儒乃谓称国以弑，以厉公之恶，有以取之谓书，偃为晋世臣以社稷为心，可行易位之权，而程滑遽弑之，故不言二人，分其恶于众也，呜呼！此论行而后世乱臣贼子，俱得以借口矣。礼曰：臣弑君，凡在官者，杀无赦，子弑父，凡在家者杀无赦，孰谓大罪？可幸免而大恶，可分于众乎？谓厉公无道，为自取而弑之者，可不加罪，则凡断弑逆之罪，必先问其君为仁，君父为慈父，而后弑之者为有罪，若君非仁君父，非慈父即臣子杀之，弗论，此岂可以为天下后世训乎？夫春秋赴告策书之体，咸据所告之词以书，列国君弑，彼以罪人告则书，某国某弑其君，某其不以罪人告则书，某国弑其君，某若以君无道而众杀之，告则书某国人弑其君，某以疾卒，告则书，卒不书弑，初未尝以传闻或异，辄有所更，惧失实也，传曰：凡弑君称君，君无道也，称臣，臣之罪也，传所称君无道者，于宋人弑其君杵臼，莒人弑其君宻州发其例，谓弑称国人，不称弑逆之臣者，乃君无道也，若莒，庶其晋州蒲呉僚，薛比俱称国弑而不称国人，明不以罪人告，非君无道之比也。盖权奸为逆，莫不以杀戮示威，使史臣不敢以直书，国人不敢以直告如晋，赵盾之弑君，以有董狐而书，齐崔杼之弑君，以有太史氏而书无董狐，太史则皆以国弑为文矣，彼栾书，中行偃之罪，岂减于盾？杼厉公之无道，岂甚于晋灵，齐庄而以国弑称明书，偃之自掩其罪，而不以实告也，若鲁史本书，栾书，中行偃弑其君，夫子削之，而以国弑书，使乱臣贼子谓遇圣人而有曲贷之，条之，幸是召乱，而非止乱也，岂圣人作春秋之意乎？至臣废其君之事，古亦从未之闻也，如伊尹之于太甲，因在谅闇，故营桐宫，俾太甲密迩，先王以训初未尝废立也，废立之事，肈于汉霍光，时昌邑王以宗藩入继受玺，二十七日，未见命于髙庙而荒滛，迷惑光等，恐危社稷，白太后废之，废之者，乃母废子，非臣废君也，乃后世奸臣遂引为故实，董卓废辩而立恊，司马师废芳而立髦，孙綝废亮而立休，孰不云以社稷为心，行易位之权哉？然而祸乱不可胜言矣。果可以为天下后世法则乎。
齐杀其大夫国佐
公如晋
夏楚子郑伯伐宋宋鱼石复入于彭城
公至自晋
晋侯使士匄来聘
秋伯来朝
八月邾子来朝
筑鹿囿
己丑公薨于路寝
冬楚人郑人侵宋
晋侯使士鲂来乞师
十有二月，仲孙蔑防晋侯，宋公衞侯邾子齐，崔杼同盟于虚朾。
丁未我君成公
春秋管窥卷八
钦定四库全书
春秋管窥卷九
新昌县县丞徐廷垣撰
襄公
元年春王正月公即位
仲孙蔑防，晋栾黡，宋华元衞寗殖曹人，莒人，邾人，滕人，薛人围宋彭城。
夏晋韩厥帅师伐郑
仲孙蔑防齐崔杼曹人邾人杞人次于鄫
次鄫以待晋师，非观望不前，故晋师自郑以鄫之师侵楚，及陈而晋衞二君复次戚以为之援也。
秋楚公子壬夫帅师侵宋
九月辛酉天王崩
邾子来朝
冬衞侯使公孙剽来聘
晋侯使荀防来聘
二年春王正月
简王
郑师伐宋
夏五月庚寅夫人姜氏薨
六月庚辰郑伯睔卒
晋师宋师衞寗殖侵郑
秋，七月，仲孙蔑防，晋荀防，宋华元衞孙林父书人，邾人于戚。
己丑我小君齐姜
穆姜者，宣公之夫人姑也，齐姜者成公之夫人妇也，季文子取穆之榇，与颂琴以齐姜，故左氏以为亏姑，成妇公羊疑之，未考，左传故也。
叔孙豹如宋
冬，仲孙蔑防，晋荀防，齐崔杼，宋华元衞孙林父，曹人，邾人，滕人，薛人，小邾人于戚，遂城虎牢。
虎牢，虽郑邑而晋先取之，故孟献子曰：请城虎牢以逼郑，若邑属郑，岂有不先攻取，而竟请城之之理乎？公羊谓城之为取之，谓不言取为讳，伐丧非也，前此晋宋衞之侵郑非伐丧乎？侵已不讳，何讳乎取邑，诸家谓不系郑以郑，叛晋即楚，辱天子之封守，圣人削之，又谓城虎牢，可以安中国，息征伐，圣人许其城，故不系郑皆穿凿之论也。
楚杀其大夫公子申
三年春楚公子婴齐帅师伐呉
公如晋
夏四月壬戌公及晋侯盟于长樗
时公在晋故言及而不言防
公至自晋
六月，公防单子，晋侯，宋公衞侯郑伯莒子，邾子，齐世子光，己未，同盟于鸡泽。
陈侯使袁侨如防
戊寅叔孙豹及诸侯之大夫及陈袁侨盟
诸侯在而使大夫别与之盟，故概曰：诸侯之大夫而不序也，诸侯已防，大夫皆从，非别为防也，故不言防，而叔孙豹与诸侯之大夫不可无内外之别，故书及以殊，叔孙盟，袁侨非盟，诸侯大夫也，而诸侯之大夫与袁侨不可无主，客之分，故又书及以殊袁侨。
秋公至自防
冬晋荀防帅师伐许
四年春王三月己酉陈侯午卒
夏叔孙豹如晋
秋七月戊子夫人姒氏薨
陈成公
八月辛亥我小君定姒
冬公如晋
陈人围顿
五年春公至自晋
夏郑伯使公子发来聘
叔孙豹鄫世子巫如晋
叔孙豹，鄫世子巫并称者，明以巫比内大夫也，其如晋者以成属鄫也，左氏先后言之，歴歴而公羊谓莒将灭之，故相与徃殆乎晋言，莒女有为，鄫夫人者，欲立其出，若然，则属鄫之事虚乎？春秋何比巫于内，大夫而与豹并列耶？
仲孙蔑衞孙林父防呉于善道
秋大雩
楚杀其大夫公子壬夫
壬夫以贪诛故称国以杀也
公防晋侯，宋公，陈侯、衞侯，郑伯、曹伯，莒子，邾子，滕子，薛伯、齐世子光，呉人，鄫人于戚。
呉称人以其防者非进之也，何以知为防者按襄十年防柤，传曰：防呉子寿梦也，始防呉子，故传特表之，今戚之防在柤前非，呉子寿梦明矣，胡氏谓呉来防诸侯而不为主，则进而称人，诸侯往与之，防则贬而称国，不知圣人于蛮夷之国，以其溺于夷俗，则夷之以其进于礼义，则进之，不在为主，与不为主也，为主而能以礼义，岂得贬之不为主，而无礼义，又岂可进之乎？夫呉子僣号称王，与楚争强，方欲颉颃于晋，讵肯出鲁？宋陈衞等国下观，防钟离防柤，防向皆以殊防为文明以主客礼见，不与序先后也，比其微者，故列于齐，世子之后。
公至自防
冬戍陈
戍陈不书，诸侯继防，戚言之也，与城楚丘，异城楚丘，上无诸侯而不书，诸侯若鲁自为城见桓之不自以为功，所以大桓之业，戊陈在防戚之后，明晋之令不言诸侯省文也。
楚公子贞帅师伐陈，公防晋侯，宋公衞侯郑伯，曹伯，齐世子光救陈。
戍而又救见悼公勤于简书也
十有二月公至自救陈
辛未季孙行父卒
六年春王三月壬午伯姑容卒
夏宋华弱来奔
秋杞桓公
滕子来朝
莒人灭鄫
左传曰：鄫恃赂也，明莒以兵灭而谷梁以为非灭，谓中国日，卑国月，夷狄时，鄫中国也，而时非灭也，立异姓以莅祭祀，灭亡之道也。公羊谓取后乎莒莒，女有为鄫夫人者，欲立其出，胡氏宗其説谓同黄歇，吕不韦之灭人之祀，若然，则传载公请属鄫，穆叔使鄫大夫聼命于防，鄫灭后，晋人以鄫，故来讨曰：何故亡鄫？昭四年取鄫，传曰：莒乱着丘公立而不抚，鄫鄫叛而来，故曰：取岂皆左氏虚无诞妄之词耶？夫经文二百四十二年行事，舍左传无可稽，公谷以议论，发明经义，本非记载之书，间述一二事俱选，奇搜奥，未足为典，胡氏于公谷，所不言者，则用左传为据及公谷，偶有异闻，曲説遂宗公谷而废左传？是好异而非征实也，于何以见？春秋之义乎？
冬叔孙豹如邾
季孙宿如晋
十有二月齐侯灭莱
莱齐之同姓，齐侯灭之，而不名者，以非灭我之同姓，不告庙，故不名与楚灭夔，同后人不明乎礼，所谓灭同姓则名之，义值衞邢同姓遂谓灭同姓之国，当黜而书名，何以解于灭夔，灭莱之不称名耶？
七年春郯子来朝
夏四月三卜郊不从乃免牲
三卜不从而免牲，礼也，何以书？以四月而郊，逾于启蛰之期，故书。
小邾子来朝
城费
秋季孙宿如衞
八月螽
冬十月衞侯使孙林父来聘壬戌及孙林父盟
楚公子贞帅师围陈
十有二月，公防晋侯，宋公，陈侯衞侯曹伯，莒子，邾子于鄬。
防于鄬以救陈也，救而不书救，以陈侯逃归，不成救也。
郑伯髠顽如防未见诸侯丙戌卒于鄵
郑伯名者以卒，故名如防者，致其志也，弑而书卒，从告不从，闻惧失实也，于鄵者亦从所告，公羊谓诸侯卒，其封内不地，其地者弑也，然宋元公卒于曲棘，亦宋之封内非弑也，何以地焉。
陈侯逃归
八年春王正月公如晋
夏郑僖公
郑人侵蔡获蔡公子爕
季孙宿防晋侯，郑伯，齐人，宋人衞人邾人于邢丘，大夫称人，尊晋侯也，传曰：使诸侯之大夫听命，盖重烦诸侯也，谷梁谓公在而大夫防见鲁之失政，按：公如晋，不如防，季孙宿之听命于防，从晋令也，惟郑伯献防于防故亲听命，鲁之失政，不系于是。
公至自晋
莒人伐我东鄙
秋九月大雩
冬楚公子贞帅师伐郑
晋侯使士匄来聘
九年春宋灾
外灾来赴则书公羊谓王者之后记非也
夏季孙宿如晋
五月辛酉夫人姜氏薨
左传穆姜薨于东宫，始徃而筮之，遇艮之八史曰：是谓艮之随之，八之义，先儒释之，虽多而未明，杜预谓：连山归藏，皆七八为占，固属强解，程迥周易古占曰：五爻皆变，惟八二不变，又曰：艮之随亦随之，艮诸爻皆动，以明八二之不动，朱子亦曰：是谓艮之随，盖五爻皆变，惟二得易，故不变，林氏复发明之曰：干爻用九而不用七，故老阳变而为少隂坤爻用六而不用八，故老隂变而为少阳，老变而少不变，六爻三上，以九变初四五以六变，惟二得八不变其释，艮之随是矣。何谓艮之八，究未之明，愚谓河图天三生木，地八成之三为震，八为离八，即三之成数，是震于河图之位，含八也。洛书少阳居三得五而成八，三为离八为震，震又离之成数，是震于洛书之数，居八也。其在四象，震居少隂之位少隂位二而数八，离得其数，而震得其位，是震之二爻位少隂而数八也之八者，明艮卦初三四五，上爻以九六而变二爻以少隂之数八而不变，故曰：艮之八，或谓艮之三上，何以知九而非七，初四五何以知六而非八，余曰：凡蓍以过揲之防分隂阳老少遇卦之变爻，已动而显于防之卦，则静而无分隂阳老少今自其动者观之，则艮之初三四五，上以九六而变自其静者观之，则随之二爻居少隂之位含少隂之数静而独彰其八，是以谓之八也。又国语重耳筮，尚得晋国，遇贞屯悔，豫皆八，董因为晋文公筮，遇泰之八者，其义云何？余谓震于图书之数，皆八，故震为八，坤于列卦之位，居八是坤，亦八也。屯卦下，震上坎震，固为八而坎，亦震之变卦所生，故贞屯为八，以数言之也，豫卦下坤上震，震之数，八坤之位，亦八故悔豫为八，以数与位言之也，此之谓贞屯，悔豫皆八，若泰之八者，即泰之坤，直以位言之，非谓九变为八也。夫筮动而有之，义无取于八而左氏，故隐其辞曰之八者，盖先天八卦之位，原于太极隂阳生交纷而不乱，其理为天下之至精，大衍蓍防之数，本于图书，参伍错综，动而不匮，其法为天下之至变，左氏以易之至精，至变不越于位，与数故言八以微露其妙，以待后人之深求而自得之也。
秋八月癸未我小君穆姜
冬，公防晋侯，宋公衞侯曹伯，莒子，邾子，滕子，薛伯、伯，小邾子，齐世子光伐郑，十有二月己亥，同盟于戯，楚子伐郑。
十年春，公防晋侯，宋公衞侯曹伯，莒子，邾子，滕子，薛伯、伯，小邾子，齐世子光防呉于柤。
此防呉子寿梦也，曷为不与？诸侯序而殊防之，盖序则必至于争长，先呉则为中夏，耻先诸侯，则呉未必受，故殊防焉，若賔之而又外之不与同班列也，惟其未序，故后有黄池之争。
夏五月甲午遂灭偪阳
公至自防
楚公子贞郑公孙辄帅师伐宋
晋师伐秦
秋莒人伐我东鄙
公防晋侯，宋公衞侯曹伯，莒子，邾子，齐世子光，滕子，薛伯、伯，小邾子伐郑。
冬盗杀郑公子騑公子发公孙辄
盗者贱人为乱之称，尉止诸人，皆非大夫，故曰盗公子，騑等不书官，以盗杀不同于国杀也，国杀则明其位曰：大夫重国讨也，盗杀则记一时之变，书其名族而已，非谓失职而不称大夫也。
戍郑虎牢
不书，诸侯继伐郑，言之也，城虎牢不称，郑以非郑有也，戍虎牢，称郑以晋将归焉，表晋志也。
楚公子贞帅师救郑
公至自伐郑
十有一年春王正月作三军
夏四月四卜郊不从乃不郊
郊应三月而至，四月，卜止于三而至于四均，非礼也，故书。
郑公孙舍之帅师侵宋
公防晋侯，宋公衞侯曹伯齐世子光，莒子，邾子，滕子，薛伯、伯，小邾子伐郑。
秋七月己未同盟于亳城北
公至自伐郑
凡伐而又盟，俱至防不至伐，今诸侯既同盟于亳矣，何以至伐不至防乎？盖诸侯未归，而郑已从楚盟，不足记也，故以伐至。
楚子郑伯伐宋
公防晋侯，宋公衞侯曹伯齐世子光，莒子，邾子，滕子，薛伯、杞伯，小邾子伐郑，防于萧鱼。
公至自防
楚人执郑行人良霄
冬秦人伐晋
十有二年春王三月莒人伐我东鄙围台
季孙宿帅师救台遂入郓
遂者，继事之词，非以为专也，公羊谓大夫无遂事言，遂公不得为政也，谷梁谓不受命而入郓，恶季孙宿也。夫鲁自作三军以来，公之不得为政久矣，何待于此言之礼，大夫出疆，有可以安国家，利社稷者，专之可也。况乎阃外之寄，义在制命，救援者，或攻其所必救，或出其所不备，形格势禁，则自为解，今武子受任帅师，固当以制命为威，不以禀命为顺，遇敌可乘之衅，而不能乘，徒执救之之名，而无临敌，应变之术，此之谓不胜其任，如曰：我受命救台，不受命入郓，设莒人去台而攻我他邑，其当拥兵不救乎？抑救而以遂事责其专欤？自古命将之道，不由中制，救我邑而能入彼之邑，正所以制敌也。岂以遂为专乎。
夏晋侯使士鲂来聘
秋九月呉子乘卒
冬楚公子贞帅师侵宋
公如晋
十有三年春公至自晋
左传？孟献子书劳于庙，礼也，言书劳则告庙，饮至之礼，具备矣，或谓偏行一礼，则亦书至不知至，礼以告庙为先，饮至书劳，此其防也，盖出则告行反则告至，故谓之至，有告庙而不饮，至书劳者矣，未有饮至书劳而反，不告庙者，特告庙而不饮，至不书劳，为礼不备，则不书至也。
夏取邿
邿近鲁小国，因乱取之，公羊谓邾娄之邑，非也，果为邾邑，则当先言伐邾矣。
秋九月庚辰楚子审卒
冬城防
十有四年春王正月，季孙宿，叔老防，晋士匄，齐人，宋人衞人郑公孙虿，曹人，莒人，邾人，滕人，薛人，杞人，小邾人防呉于向。
二月乙未朔日有食之
夏四月，叔孙豹防，晋荀偃，齐人，宋人衞北宫括郑公孙虿，曹人，莒人，邾人，滕人，薛人，人，小邾人伐秦。
己未衞侯出奔齐
按诸侯出奔，未有不赴以名者，公羊有衎字疑左氏，谷梁传冩失之。
莒人侵我东鄙
秋楚公子贞帅师伐呉
冬，季孙宿防，晋士匄，宋华阅衞孙林父郑公孙虿，莒人，邾人于戚。
十有五年春，宋公使向戌来聘，二月己亥，及向戌盟于刘。
刘夏逆王后于齐
夏齐侯伐我北鄙围成公救成至遇
季孙宿叔孙豹帅师城成郛
秋八月丁巳日有食之
邾人伐我南鄙
冬十有一月癸亥晋侯周卒
十有六年春王正月晋悼公
三月，公防晋侯，宋公衞侯郑伯，曹伯，莒子，邾子，薛伯、伯，小邾子于湨梁。
戊寅大夫盟
诸侯在而大夫盟，置其君于何地？此虽诸侯失政，而大夫之无君，亦可见矣。故不曰诸侯之大夫盟而直曰大夫盟，以见其权，归大夫也。
晋人执莒子邾子以归
书以归志专也
齐侯伐我北鄙
夏公至自防
五月甲子地震
叔老防郑伯晋荀偃衞寗殖宋人伐许
左传齐子帅师防，晋荀偃书曰：防郑伯为夷故也。按礼，卿不防公侯，故诸侯之大夫，防公侯者皆畧而书人鲁卿，每防公侯无讥以畧外而内自见也，垂陇之后，大夫皆书，不复讥矣，然而春秋之义，臣不得与君并，大夫不得主诸侯，尊卑之分，固不可泯也。此荀偃主兵，叔老实防，荀偃恐嫌，郑伯与大夫夷，故不书防，晋荀偃而书，防郑伯以尊诸侯也。
秋齐侯伐我北鄙围郕
大雩
冬叔孙豹如晋
十有七年春王二月庚午邾子牼卒
宋人伐陈
夏衞石买帅师伐曹
秋，齐侯伐我北鄙，围桃髙厚帅师伐我北鄙，围防，九月，大雩。
宋华臣出奔陈
冬邾人伐我南鄙
十有八年春白狄来
夏晋人执衞行人石买
秋齐师伐我北鄙
冬，十月，公防晋侯，宋公衞侯郑伯，曹伯，莒子，邾子，滕子，薛伯、伯，小邾子同围齐，曹伯负刍卒于师。
楚公子午帅师伐郑
十有九年春王正月诸侯盟于柷柯
再举诸侯者以有事间之也
晋人执邾子
公至自伐齐
伐者，言事围者言勲，故至伐而不至，围伐之，后又盟矣，曷为不以防至，以公之所志在伐，故以伐至也。
取邾田自漷水
季孙宿如晋
曹成公
夏衞孙林父帅师伐齐
秋七月辛卯齐侯环卒
晋士匄帅师侵齐至谷闻齐侯卒乃还
八月丙辰仲孙蔑卒
齐杀其大夫髙厚
郑杀其大夫公孙嘉
冬齐灵公
城西郛
叔孙豹防晋士匄于柯
城武城
二十年春王正月辛亥仲孙速防莒人盟于向
夏六月庚申，公防晋侯，齐侯，宋公衞侯郑伯，曹伯，莒子，邾子，滕子，薛伯、杞伯，小邾子，盟于澶渊。
秋公至自防
仲孙速帅师伐邾
蔡杀其大夫公子爕蔡公子履出奔楚
陈侯之弟黄出奔楚
蔡公子履陈侯之弟黄其出奔楚，一也而得失殊焉，公子燮求从先君以利蔡，欲以蔡之，晋乃志之善者也，蔡人杀之，公子履其母弟宜奔晋，以求复其讐即不能复讐而托于兄弟之国，犹不失其兄志，乃甘从蔡人之所与为失其所当依，陈侯之弟黄为庆虎，庆寅所愬，谓与蔡司马同谋，楚人以为讨，不适楚辩，则陈必受师而二庆之专，将害于而国，故黄之奔楚，为得其权，奔楚同，而情事各异，不可以其即楚也，而并非之。
叔老如齐
冬十月丙辰朔日有食之
季孙宿如宋
二十有一年春王正月公如晋
邾庶其以漆闾丘来奔
夏公至自晋
秋晋栾盈出奔楚
九月庚戌朔日有食之
冬十月庚辰朔日有食之
曹伯来朝
公防晋侯，齐侯，宋公衞侯郑伯，曹伯，莒子，邾子于商，任二十有二年春王正月，公至自防。
夏四月
秋七月辛酉叔老卒
冬，公防晋侯，齐侯，宋公衞侯郑伯，曹伯，莒子，邾子，薛伯、伯，小邾子于沙随。
公至自防
楚杀其大夫公子追舒
二十有三年春王二月癸酉朔日有食之
三月己巳伯匄卒
夏邾畀我来奔
畀我书名，以闾丘之党，同窃邑叛君者，故志其名，公羊，谓以近书，非也。
孝公
陈杀其大夫庆虎及庆寅
陈侯之弟黄自楚归于陈
杀庆虎，庆寅称国，以罪讨也，陈侯之弟黄称弟以母弟也，谷梁谓称国为罪累上，胡氏谓书弟为讥，陈侯皆非春秋之例也。
晋栾盈复入于晋入于曲沃
秋齐侯伐衞遂伐晋
八月叔孙豹帅师救晋次于雍榆
书次而后书救者，志在乎救，有救之实也，书救而又书，次者志不在乎救，博救之名也。此叔孙豹之救晋，异于三国之师救邢也欤？
己卯仲孙速卒
冬十月乙亥臧孙纥出奔邾
晋人杀栾盈
称人以杀，非国讨也，盖杀盈者，范氏非晋侯也，不称大夫，以盈先出亡，禄位已无也。
齐侯袭莒
二十有四年春叔孙豹如晋
仲孙羯帅师侵齐
夏楚子伐呉
秋七月甲子朔日有食之既
齐崔杼帅师伐莒
大水
八月癸巳朔日有食之
公防晋侯，宋公衞侯郑伯，曹伯，莒子，邾子，滕子，薛伯、伯，小邾子于夷仪。
冬楚子蔡侯陈侯许男伐郑
公至自防
陈鍼宜咎出奔楚
叔孙豹如京师
大饥
二十有五年春齐崔杼帅师伐我北鄙
夏五月乙亥齐崔杼弑其君光
公防晋侯，宋公衞侯郑伯，曹伯，莒子，邾子，滕子，薛伯、伯，小邾子于夷仪。
六月壬子郑公孙舍之帅师入陈
秋八月己巳诸侯同盟于重丘
公至自防
衞侯入于夷仪
郑伯突入栎，称名何衞侯入于夷仪，不名，盖子忽，子仪未列于诸侯，即未得为君厉公入，栎已在境内，则郑有君矣，故同入国之例，书名而后之，傅瑕杀郑子纳厉公，不更言复归也，剽既列于诸侯实衞君也，家无二主，民无二上，献公虽入夷仪，犹有剽在，未可云复位，也未复位，故不名，迨剽弑而后书，复归书名，以正君位，非宜有国，不宜有国之辨也。
楚屈建帅师灭舒鸠
冬郑公孙夏帅师伐陈
十有二月呉子遏伐楚门于巢卒
左传呉子诸樊伐楚门于巢，巢牛臣曰：呉王勇而轻，若启之，将亲门我获，射之必殪，从之。呉子门焉，牛臣隐于短墙以射之，卒，盖谓呉子攻巢之门，巢人启门，诱敌呉子，轻进而遇伏，以伤也，公羊谓入巢之门而卒，谷梁谓古者大国过小邑，小邑必饰城而请罪，呉子遏伐楚，至巢入其门，门人射呉，子有矢创，反舍而卒，古者虽有文事，必有武备，非巢之不饰城而请罪，非呉子之自轻也。不知凡书门而不书入者，乃攻其门，非入其门之谓传称晋侯围书门焉，诸侯之士门焉，又曰：门其三门，门于纯门，门于且于等岂谓入其门乎？二氏之释，非也。
二十有六年春王二月辛卯衞寗喜弑其君剽
剽立已屡防诸侯，故君之而曰弑，非郑子忽，子仪比也。
衞孙林父入于戚以叛
甲午衞侯衎复归于衞
复归者言，复其位也衞侯虽入于夷仪，而剽犹在位，诸侯既与之防，不可黜也故衞侯入夷仪不名，不以位归衞侯也及剽弑而国纳衞侯然后书名而曰复归，言始复其位也。
夏晋侯使荀呉来聘
公防晋人郑良霄宋人曹人于澶渊
左传谓郑武不书尊公也，然晋大夫之防，公侯自垂，陇新城以来皆书矣，何至于今，复尊公而不书乎？若郑良霄岂不应尊公乎？何以独书？又谓向戌不书，后也，戍既后防，何以犹列于防，左氏之论多窒，盖是防也，为臣执君，非义之甚，故大夫皆称人以示贬，郑良霄书者，以郑伯如晋，请释衞侯非抑君而助臣者比，故独书其大夫以嘉之也。
秋宋公杀其世子痤
晋人执衞寗喜
不讨其弑君之罪，而仅为孙氏雪忿，故执称人不与，晋之执也。
八月壬午许男寗卒于楚
冬楚子蔡侯陈侯伐郑
许灵公
二十有七年春齐侯使庆封来聘
夏，叔孙豹防晋赵武，楚屈建，蔡公孙归生衞石恶陈孔奂，郑良霄，许人，曹人于宋。
宋之盟，楚人先防左氏谓先晋晋有信也，似未得春秋之防，盖春秋者，记事之书，传信不传伪，安有楚实先防，圣人辄紊载书，易晋为先，以伪欺天下后世乎？盖合天下之诸侯大夫以盟，而楚是长固，晋诸国之耻，书之则遗羞，后世不书，则事不可泯，圣人有所不忍，故特书防以序诸侯之大夫而先，晋于盟则畧而不书，盖防从旧班，晋固为诸侯盟主，未有先之者，况赵武屈建于盟之前未相见，先晋不为诬也，盟则楚实为首，登于载书，藏在盟府，易则诬焉矣，故畧而不书以存，中国之体也。
衞杀其大夫寗喜
衞侯之弟鱄出奔晋
秋七月辛巳豹及诸侯之大夫盟于宋
豹不称族，省文也，左氏以为违命，窃谓未是，按传称季武子使谓叔孙以公命视邾，滕，既而齐人请邾，宋人请滕，皆不与盟，叔孙曰：邾，滕，人之私也，我列国也，何故视之宋衞我匹也，乃盟正礼，所谓大夫受命不受，词出境，有可以安社稷，利国家者，専之可也，何贬焉？苟从所命，则鲁已不得列于诸侯矣，何辱如之？使而辱国，又安取焉？况鲁大夫之以一事再见者，皆不称族，何独于豹之不再书，族为贬乎！
冬十有二月乙亥朔日有食之
二十有八年春无氷
夏衞石恶出奔晋
邾子来朝
秋八月大雩
仲孙羯如晋
冬齐庆封来奔
十有一月公如楚
十有二月甲寅天王崩
灵王以癸巳崩而以甲寅书固知丧从所赴也
乙未楚子昭卒
二十有九年春王正月公在楚
鲁君于嵗首在他国多矣，皆不书何在？楚独书葢，中夏诸国，共禀一王，凡在天子宇内，犹在国也，故不书楚，以蛮夷僣号，不臣周室，则异域矣，适异域危之故嵗首特书公在以志，臣子之不防君也。
夏五月公至自楚
谷梁谓喜之也。致君者，殆其往而喜其反，此亦言外之意，非圣人书，法所在也。
庚午衞侯衎卒
阍杀吴子余祭
凡贱人弑君曰：盗此不曰盗而曰，阍者以阍实越，俘乃杀其君之仇，以忠于其国，非弑君者比，故特书阍以旌之，不名者，惜当日失其名，非贱而不书也。
仲孙羯会晋荀盈齐髙止宋华定衞世叔仪，郑公孙叚，曹人，莒人，滕人，薛人，小邾人城。
晋不恤宗周之阙，而夏肄是屏，城之非，春秋所与可知，而备书诸国者见晋之以非礼，勤诸侯也。
晋侯使士鞅来聘
子求盟
用夷礼，鲁人贱之，故夷之蛮夷之君，虽大曰，子非黜其爵也。
呉子使札来聘
呉不称君，大夫此始称君，大夫渐进之也，札不称公子者，如楚子使椒秦伯使术进之而未尽，同于中国也，胡氏谓其辞国而生乱，故贬之，窃谓不然，季子非宜，有国者也，宜有国而强辞，辞之者，非因以生乱，咎在辞也，不宜有国，而强授授之者，非因以生乱，咎在授也，彼季子秉志不移，确然不拔之操，非徒轻视宠荣，实亦进退礼义，其对诸樊曰：君义嗣也，谁敢奸君有国，非我节也，固知反是则为丧臣节，奸义嗣矣，季子肯受之乎？一不受，岂再而遂？可受欤？再不受，岂三而又可受欤？其诸兄之让，诸兄之不度于礼义也，季子知守节而已，安能逆料三四，传之后有弑夺之祸，而变其节乎？夫弑夺之事，何国蔑有？其故岂皆由于让国，吴虽无季子，辞国岂遂保？后人之必无争夺，而又何贬乎季子？我夫子与人之善，宥人之过，若季子之髙风亮节宜嘉美，恐后纵有微疵，犹必为贤者讳，而况季子以礼义自守，无疵之可摘者，而谓圣人因聘以示贬，此必无之理矣。有谓王僚无季厯之贤，武王之圣，季子不应为泰伯之让，不知季子以不当有国而辞，非若泰伯之宜有国而让也，子臧有言曰：圣达节，次守节，下失节，季子但知守节而已，岂为王僚而让乎？夫圣人之进夷有渐，吴本不称君，大夫因札以贤者奉使，故始进而书，君大夫义在进呉，岂以贬札但进吴而使者即以族称，又失进夷，有渐之义，故札不称公子？以见进之有渐，非贬之也。
秋九月葬衞献公
齐髙止出奔北燕
冬仲孙羯如晋
二十年春王正月楚子使防罢来聘
夏四月蔡世子般弑其君固
五月甲午宋灾宋伯姬卒
伯姬待姆而被灾，可谓秉礼守节，造次不逾妇道者矣，春秋所以贤之而详其事，左氏谓共姬女而不妇，女待人，妇义事也，其意葢以未恊乎中正，谓人必尽法共姬之，待姆则难乎其为妇矣，夫所谓傅姆不在，宵不下堂者，以女子无父母在前，又无傅姆为导，踽踽夜行，恐涉多露之嫌，故不可下堂也，然富贵之室，能备傅姆，单寒之家，或不能备，当若之何？苟有诸姑，伯姊，或年长之，仆妾偕行，是亦可矣。宁必专待傅姆，一人乎？伯姬之嫁，越四十载，齿已暮矣，非同女子，且左右在侧，行亦非独秉烛下堂，讵曰非宜，而乃执节不移，临难防易，是固能以礼自范守死，善道者表之，自足以风励末俗，但谓闺壸有灾，非傅姆在，必当坐以待焚，舍是即为非礼，此又失时中之道，势不可行，故左氏规之以义，曰：女而不妇也。
天王杀其弟佞夫
杀母弟称君杀之不以义也
王子瑕奔晋
秋七月叔弓如宋葬宋共姬
内嫁女于诸侯，书卒不书葬，惟纪叔姬宋，共姬书葬，贤之也。
郑良霄出奔许自许入于郑郑人杀良霄
冬十月葬蔡景公
蔡景公被弑，贼未讨而书葬，公羊谓君子辞也，夫杀父既直书其事矣，何葬而又为君子辞耶？谷梁谓不日卒，而月葬，不葬者也，卒而葬之，不忍使父失民于子，若然，则景公实不葬，春秋伪书，葬以与其得民耶？二説皆迂按外诸侯之书葬，由鲁往会之，子般弑父自立，乃天下之大逆无道，景公之葬，子般葬之，而鲁往会焉，是结好于生者，非修礼于死者，不特不能讨贼，而反与贼为好，于义悖矣。故特书葬以讥焉。
晋人，齐人，宋人衞人郑人曹人，莒人，邾人，滕人，薛人，小邾人会于澶渊，宋灾故。
左传谓为宋灾故，诸侯之大夫，会以谋归宋财，既而无归于宋，故不书其人，不书鲁大夫，讳之也，公羊以称人为卿，不得忧诸侯，按晋自悼公以来，征伐会盟，大夫屡代其君，岂无忧诸侯之事而不闻一贬，何独于归宋财为忧，诸侯而贬乎？至城成周，大夫且忧天子矣，何反无贬焉，故当以左氏之言为正。
三十有一年春王正月
夏六月辛巳公薨于楚宫
秋九月癸巳子野卒
襄公未葬故子野称名
己亥仲孙羯卒
冬十月滕子来会葬
癸酉葬我君襄公
十有一月莒人弑其君密州
弑犁比公者展舆也，曷为书人而不书展舆，由犁比公虐，国人患之，故攻而弑之，以众告，不以展舆告也，春秋管窥卷九。
<经部,春秋类,春秋管窥>
钦定四库全书
春秋管窥卷十
新昌县县丞徐廷垣撰
昭公
元年春王正月公即位
叔孙豹防晋赵武，楚公子围，齐国弱，宋向戌，卫齐恶，陈公子招，蔡公孙归生，郑罕虎，许人，曹人于虢。
虢之盟，读旧书，加于牲，上虽无防，而旧书先楚，未之改也，此仍以晋先者言防不言盟也。
三月取郓
夏秦伯之弟鍼出奔晋
六月丁巳邾子华卒
晋荀吴帅师败狄于大卤
秋莒去疾自齐入于莒
去疾以羣，公子召而入，由国逆也，故书入，凡国逆则系之以国，去疾称国例也。非谓其宜立也。
莒展舆出奔吴
展舆簒立，逾年奔，不书爵者，以未与诸侯防不得为君也，凡奔皆系之，国展舆出奔，称国例也。程子胡氏谓罪诸侯之与其立无此义也。
叔弓帅师疆郓田
葬邾悼公
冬十有一月己酉楚子麇卒
楚麇实弑，而以卒书者，以疾卒赴也，胡氏谓圣人削焉，以围弑君，簒立中国莫能讨，至大合诸侯于申，与防者凡十有三国，从之，以主盟防，宋向戌，郑子产皆诸侯之良也，而皆有献焉，若革其伪，赴而正以弑君，将恐天下后世以簒弑之，贼非独不必致讨，又可从之主盟，防而无恶矣，圣人悯中国之衰微，而不能振，惧人欲之，横流而不能遏，故察微显，权轻重而畧其簒弑以扶中国也，信如是言，是圣人于簒弑之大恶，惟柔弱者，直书其罪，而豪暴奸雄之辈，即当曲为之隠讳矣，不轨之徒，得毋效尤曰：有能合诸侯，威中国者，虽弑逆大恶，圣人且为曲庇不几，劝恶而崇暴乎？夫以楚围弑簒，诸侯不能讨之，从之为防，此诸侯之羞书之正，足以为天下后世戒而反，削去其实，故为隠讳使得与无过之人，等于善无所劝，于恶益无忌，何振乎中国之衰微，何遏乎人欲之横流，何贵乎微显之察，何取乎轻重之权，此由不审乎春秋？从赴不从，闻之书法，而意为之解，故事同而论异也，于楚麇之不书，弑谓围大合诸侯，而莫之违于郑僖，齐悼之，不书弑，谓不忍以民加君于晋厉公之书，国弑而不书，弑君之贼，谓学者深求其防，可以知圣人，诛乱讨贼之，大要同一书法，而苍黄异论，使圣人秩然，昭示后人之意，变而为浩乎？茫无畔岸之词，学者将何所依？归而取则乎？
楚公子比出奔晋
二年春晋侯使韩起来聘
夏叔弓如晋
秋郑杀其大夫公孙黒
冬公如晋至河乃复季孙宿如晋
三年春王正月丁未滕子原卒
夏叔公如滕五月葬滕成公
秋小邾子来朝
八月大雩
冬大雨雹
北燕伯欵出奔齐
四年春王正月大雨雹
夏，楚子，蔡侯，陈侯、郑伯、许男、徐子，滕子，顿子，胡子，沈子，小邾子，宋世子佐，淮夷防于申。
申之防，蔡陈许徐顿，胡，沈七国，皆旧服于楚，郑，滕，小邾，宋四国咸畏楚之威，从宋之盟，非得已也，淮夷之从，亦畏威而至，胡氏谓楚防弑君，而立诸侯，不以为讨，而又推为盟主，故不殊，淮夷以贬在防之，诸侯夫淮夷之从楚，犹呉之从晋戚之防不殊呉，人不以诸侯为贬，何独于申之防不殊，淮夷谓贬诸侯乎？盖诸侯之从，防畏灭亡耳，非定防位也，不从，防则有灭亡之患，从防则遂以为贬为小国者，进退皆罪，不亦难乎？且楚固夷也，不因淮夷防而始夷之有淮夷，不为楚辱，无淮夷，不为楚荣，淮夷之至，亦偶然耳。设此防也，淮夷不至，其又将作何书法？以贬诸侯耶？抑并赦楚防而不罪耶？愚谓防之恶在于弑逆，若合诸侯，以图覇亦未见为非，防而能终以礼其业，固不可冺，如济以汰，乃自速其毙于弑逆之罪，总无増损，今谓圣人畧其簒弑以扶中国罪，其为防以贬诸侯，是舍肩背而病一指矣，岂垂训天下后世之法乎！
楚人执徐子
秋，七月，楚子，蔡侯，陈侯、许男、顿子，胡子，沈子，淮夷伐呉，执齐庆封，杀之，遂灭赖。
九月取鄫
传曰：莒乱着丘公立而不抚，鄫鄫叛而来，明鄫已为莒灭而邑之也，若鄫立莒公子为后，特灭其祀耳，其国犹存，何用莒？抚其来也，亦何得为叛？公羊谓灭之言，取之为内大恶讳，后人从而和之，由弗考，左传故也。
冬十有二月乙夘叔孙豹卒
五年春王正月舍中军
作中军三分，公室而各有其一，舍中军四分公室而贡于公作之，已变乎古，舍之更去乎？古公糓谓复古，非也，果复古夫子何？曰：禄之去公室，五世耶！
楚杀其大夫屈申
公如晋
夏莒牟夷以牟娄及防兹来奔
秋七月公至自晋
戊辰叔弓帅师败莒师于蚡泉
秦伯卒
此秦景公也，不书名，公羊谓秦者夷也，匿嫡之名，非也，诸侯不同盟，卒不赴，以名秦处乎僻而未谙，于礼故卒而或以名赴或不以名赴如康，共二公不同盟，赴以名过也，桓景哀惠，四公不同盟，不赴，以名正也；何谓夷？而匿嫡之名乎！
冬，楚子，蔡侯，陈侯、许男、顿子，沈子，徐人，越人伐吴，六年春王正月，伯益姑卒。
葬秦景公
夏季孙宿如晋
葬文公
宋华合比出奔卫
秋九月大雩
楚防罢帅师伐吴
冬叔弓如楚
齐侯伐北燕
伐北燕为纳简公也以受贿而退故书伐不书纳
七年春王正月暨齐平
暨齐平者，鲁与之平也，左传曰：齐求之也，盖自叔孙豹救晋以来，齐；鲁，交相侵伐，虽襄二十七年，齐庆封一通，嗣君之聘，而鲁不报聘，既又纳叛臣，庆封致齐来，让是鲁与齐不睦乆矣今齐与晋结婚，因欲修好，于晋之与国，鲁为晋所亲，故求与鲁平，非燕与齐平也，由内及外，故不称国，若燕与齐平，安有不称燕乎？谓承去年之伐燕，无是体也，且齐方伐燕，何反求平于燕，燕又何再行成而归，燕姬及赂乎？盖左传云，齐求之也，为鲁暨，齐平言也，其癸巳以下为齐伐燕之事，因文相连，杜注误以为燕，与齐平也。
三月公如楚
叔孙婼如齐莅盟
因鲁与齐平故叔孙如齐莅盟以结好也
夏四月甲辰朔日有食之
秋八月戊辰卫侯恶卒
九月公至自楚
如楚虽乆反而告庙则一，或谓喜之，或谓危之均，非书法所在也。
冬十有一月癸未季孙宿卒
十有二月癸亥葬卫襄公
襄公卒告丧，请命王追命之而俱不及谥，经书葬襄公，不曰襄侯，明诸侯无请谥之文，而葬皆称公，礼也，啖助以葬，蔡桓侯谓蔡季告王请谥，此因一字之讹，而撰为无稽之词也。
八年春陈侯之弟招杀陈世子偃师
招者陈侯之母弟，凡母弟称弟，招杀世子，其恶自见，谷梁谓尽其亲，所以恶招也，以诸侯之尊，兄弟不得属通，其弟云者，亲之也。亲而杀之，恶也，如是，则诸侯之母弟，必恶而后称弟，若鲁叔郑语，卫鱄陈黄以何恶？而称弟耶？
夏四月辛丑陈侯溺卒
恚而自杀非弑也故书卒
叔弓如晋
楚人执陈行人干征师杀之
兵交，使在其间，所以通命故杀行人为非义，非谓行人皆无罪也，陈招杀世子而立胜，致哀公不得其死，固应与弑逆同罪，而征师甘为之使，且告有立君，明与招同恶者，安得无罪？故不曰楚人杀陈行人干征师，而曰执陈行人干征师杀之，明有罪，故书执书，杀左曰：罪不在行，人于凡使命则然，未可为党，恶者例也。
陈公子留出奔郑
秋搜于红
陈人杀其大夫公子过
称人以杀言，众擅杀之，不得云国讨也，凡杀大夫俱不去其官，茅堂，胡氏谓过不与杀世子，而寛之非也。
大雩
冬十月壬午，楚师灭陈，执陈公子招，放之于越，杀陈孔奂。
陈夏征舒之乱，楚庄诛其恶，反其君，得讨有罪之礼，故先书楚人杀陈夏征舒，后书，楚子入陈，与楚以讨贼之词也，公子招之，乱灵王县，其国絶其祀，因人之祸而利焉，故先书楚师，灭陈后书，放招杀孔奂，不与楚以讨贼也。
葬陈哀公
陈已灭亡，孰葬哀公，楚葬之也，楚曷为葬哀公，感袁克之义，而葬之也，陈国灭无赴，鲁不防葬可知，所以书者，由楚人自以为名而告也。
九年春叔弓防楚子于陈
四国之大夫徃防而止书鲁者，以诸大夫各自见于楚子，非旅见也，盖楚既灭陈，中夏震惧，故诸侯之大夫不期而防者四国。
许迁于夷
夏四月陈灾
陈已灭矣，灾曷为犹系之，陈以灭而旋复，非遂亡也，故春秋仍存其国。
秋仲孙貜如齐
冬筑郎囿
十年春王正月
夏齐栾施来奔
秋七月季孙意如叔弓仲孙貜帅师伐莒
戊子晋侯彪卒
九月叔孙婼如晋葬晋平公
十有二月甲子宋公成卒
十有一年春王二月叔弓如宋葬宋平公
夏四月丁巳，楚子防诱蔡侯般，杀之于申，楚公子弃疾帅师围蔡。
楚子杀蔡侯，般何以名？胡氏谓圣人深恶，楚防而名之也，夫宋襄以防召诸侯，而使邾人执鄫子，杀而用诸滛昏之鬼，其恶岂在楚？防下召鄫子而杀之，与召蔡侯而杀之，同一诱也，鄫子无罪，而蔡般有大逆之罪，顾宋襄不名，而楚防独名，岂杀般重于杀鄫子乎？盖防之名以灭我，同姓故也。同姓灭，必称灭国之君之名以告于祖庙，史亦因之，非夫子恶而名之也，虽蔡之灭，在冬而杀，即兴师围与灭，不再举，故般之杀称，楚子称名，而蔡之灭，称师不复称楚子也，或问：楚子之杀，般合于覇讨乎？曰：非也，楚子杀般，利灭其国耳，非讨有罪也，若楚庄之，杀夏征舒入陈而不有，斯合于覇讨矣，然则楚子无贬乎？曰：楚子之诱杀蔡般兴师灭蔡，执蔡世子有以归，用之备书而恶自见，何待于贬？彼蔡世子般弑其君父，非恶极乎？春秋亦不过直书其事焉，何曽别有贬词乎？
五月甲申夫人归氏薨
大搜于比蒲
仲孙貜防邾子盟于祲祥
秋，季孙意如防，晋韩起，齐国弱，宋华亥，卫北宫佗，郑罕虎，曹人人于厥憗。
九月己亥葬我小君齐归
冬，十有一月丁酉，楚师灭蔡，执蔡世子有以归，用之执蔡，世子有以归，用之者，楚子也，不书楚子，而系于楚师，灭蔡之后者，于诱杀蔡般已书，楚子防冠之也。
十有二年春齐髙偃帅师纳北燕伯于阳
燕伯出奔，名纳于阳，不名者，以不能复国，不得同复归之例，故不名也。
三月壬申郑伯嘉卒
夏宋公使华定来聘
公如晋至河乃复
五月葬郑简公
楚杀其大夫成熊
秋七月
冬十月公子憗出奔齐
楚子伐徐
晋伐鲜虞
不书将帅阙文也
十有三年春叔弓帅师围费
夏，四月，楚公子比自晋归于楚，弑其君防于干谿书自晋归于楚者，明比在外，召而后归，非有夙谋也，比归楚而防缢，干谿非弑之也，而书比弑者，以比杀太子，自王又使观从从师，干谿而告之，致师溃而王缢，则王之所由死者，非比而何？此首恶之名，加之比而不得辞也。
楚公子弃疾杀公子比
比己自立为王，杀之，何仍称公子，以国人莫以为君也，比恐怖自杀，而书弃疾杀者以恐之者，弃疾则杀之者，即弃疾矣，然则弃疾之杀，比为讨贼乎？曰：非也，盟于邓，依陈蔡以为国，因四族之徒以入楚，何一非弃疾主之，特以比为名，令其驱除耳，既已驱除，而遂杀比，此同恶中自为吞并之计，安得为讨贼故杀，比不称人，而称弃疾也。
秋，公防刘子，晋侯，齐侯，宋公，卫侯、郑伯、曹伯，莒子，邾子，滕子，薛伯、伯，小邾子于平丘，八月甲戌，同盟于平丘，公不与盟，晋人执季孙意如以归。
公至自防
蔡侯庐归于蔡陈侯呉归于陈
蔡陈之国已灭，庐与呉并未为君，楚平立而始封之，今不曰封而直曰：蔡侯庐归于蔡，陈侯呉归于陈，若故有国者以诸侯不得専封，故以子承父爵失国，复归之例，称之所以存，王室之体也，不由自楚，归者不与，楚以専封也，凡公子入国，诸侯纳之，曰归，其曰归于蔡，归于陈者，明虽不与楚，封犹许楚以纳故，二君入国，同于外纳之文。
冬十月葬蔡灵公
讐雪国复而后葬故左曰礼也
公如晋至河乃复
呉灭州来
十有四年春意如至自晋
三月书伯滕卒
夏四月
秋葬曹武公
八月莒子去疾卒
冬莒杀其公子意恢
十有五年春王正月呉子夷未卒
二月癸酉有事于武宫籥入叔弓卒去乐卒事
武宫者成六年，所特立之宫，故祭亦特祭也，不言祭之名，而仅曰有事者，所志不在祭，因叔弓卒，去乐卒事，为得礼之变，故第曰有事以志，其礼也。
夏蔡朝呉出奔郑
六月丁巳朔日有食之
秋晋荀呉帅师伐鲜虞
冬公如晋
十有六年春齐侯伐徐
楚子诱戎蛮子杀之
诱杀戎蛮子与诱杀蔡侯般同一诱杀也，而杀蔡般，楚子称名，杀戎蛮子，不称名者，岂谓蔡般贤于戎蛮子哉？盖楚防之名，本以灭我同姓，为告庙而名，故史亦名之，不因诱杀名也，杀戎蛮子不名，非谓蛮子罪浮于般，杀之者可以姑恕而不名也，观宋襄以防召鄫子杀而用诸淫昏之鬼，其恶更甚，而春秋不名之知，圣人固无名，诸侯以为贬之事也。
夏公至自晋
秋八月己亥晋侯夷卒
九月大雩
季孙意如如晋
冬十月昭公
十有七年春小邾子来朝
夏六月甲戌朔日有食之
秋郯子来朝
八月晋荀吴帅师灭陆浑之戎
冬有星孛于大辰
楚人及呉战于长岸
呉同姓也，楚异姓也，曷为及之者在楚，盖楚与吴皆蛮夷，楚已进而比于中国，吴则犹用夷礼，故内楚而外吴也。
十有八年春王三月曹伯须卒
夏五月壬午宋卫陈郑灾
公羊谓外异不书，此何以书？为天下记异非也，凡外灾来告，则书此四国，皆来告灾故书。
六月邾人入鄅
秋曹平公
冬许迁于白羽
十有九年春宋公伐邾
夏五月戊辰许世子止弑其君买
许悼公以疟疾悮饮，世子止之药而卒，非真弑也，然悼公之死，不死于疾而死于药，饮此药而卒，明药杀也，药杀之，与挺刅杀，何以异乎？特有故与悮之分耳，如今律令之分，能医杀人，庸医杀人者，是许世子止之，进药实出于悮，非故杀其君也，然其君由药而卒，不可谓非止之所杀也，许人尤之，止亦无以自明而奔，故许入之，赴以药杀，告不以正，卒，告鲁史据告而曰弑，圣人仍旧，而亦曰弑，以见为人臣子于君父之用药，不可不慎也，否则被之，以恶名而不得辞己，论者不察其故，谓许世子止弑其君与赵盾弑其君，皆圣人之特笔，夫春秋，本诸鲁史所载，皆因列国之赴告，不以徃来之闻若赵盾之弑其君由董狐之断罪于盾，盾不能辞，故以盾弑告许世子止之，弑其君由许人以弑责止，止无以自明而奔，故以止弑告，非旧史本不书弑，并无罪人之名，圣人以己意，辄举大逆之罪，悬坐诸盾，止谓是非，不必徴实出入自我心裁，此乃刀笔舞文之为其何足以取信天下后世而谓圣人以是为作经，修史之法然乎？否乎？
己卯地震
秋齐髙发帅师伐莒
冬葬许悼公
凡君弑贼不讨，则不书葬，许悼公之书，葬由世子止之，进药以不明乎药性，而冐进以致防于恶名，其实非有心为逆也，有心为逆，则大恶，罪在不赦，无心为逆，则过悮法所冝矜葬许悼公者，原许世子止之罪也，盖许世子之过悮，许人亦矜之，故咎其药而罔致其辟，圣人因人情而折狱，是以録悼公之葬，不以许止同于弑逆之贼也。
二十年春王正月
夏曹公孙防自鄸出奔宋
秋盗杀卫侯之兄絷
杀絷者齐豹，曷为以盗称，左传谓或求名而不得，或欲盖而名章，以齐豹为卫司，防守嗣大夫，作而不义，其书为盗，邾庶其，莒牟夷邾黒肱以土地出，求食而已，不求其名，贱而必书，此可为事外之论，非圣人书，法所在也，盖豹等之杀絷，本非求名，犯上作乱之事，人岂乐有此名哉？若窃邑叛君者，彼固以为利而不以为耻，名之亦未足为戒，劝惩之道，当不在是，愚谓盗者贱而为乱之称，齐豹既夺其司，防则非大夫矣，非大夫不名，以为乱，故目之为盗，与尉止，公孙翩等，非谓其求名而圣人惜此不义之名，不轻与也，胡氏谓盗指宗鲁，则又非矣。夫杀絷者齐豹，宗鲁亦豹所杀，岂有舍豹而移罪于鲁，有如是之颠倒失实乎？孔子之不取，宗鲁以知公孟之不善而不去，闻难而不告，以周事豹为进退失义，故非之所云，齐豹之盗，公孟之贼者，言齐豹之所以名盗公孟之所以被贼，皆宗鲁之故，非谓宗鲁即盗而遂以絷为鲁杀也。
冬十月宋华亥向宁华定出奔陈
十有一月辛夘蔡侯庐卒
二十有一年春王三月葬蔡平公
夏晋侯使士鞅来聘
宋华亥向宁华定自陈入于宋南里以叛
秋七月壬午朔日有食之
八月乙亥叔輙卒
冬蔡侯朱出奔楚
公如晋至河乃复
二十有二年春齐侯伐莒
宋华亥向宁华定自宋南里出奔楚
大搜于昌间
夏四月乙丑天王崩
六月叔鞅如京师葬景王王室乱
子頺之乱，春秋不书，子带之乱，书天王出居于郑，不言乱者，以惠襄御极已乆虽有頺带奸王之位，顺逆自明王室，未尝乱也，至于景王嫡庶无辨，以致干戈竞起东，西二王，莫知适主畿甸之内，流血盈尸，此非天下乱之，乃王室之自乱，而其祸由景王所致，故于葬景王书，王室乱也。
刘子单子以王猛居于皇
王猛非穆后所生，其以次立者，必穆后娣侄之子，故子朝得以借辞曰：王后无嫡，则择立长穆后及太子夀早夭即世，单刘赞私立少也，然猛匄之母，贵而子朝之母贱，是以士伯问于介众而不直子朝耳。
秋刘子单子以王猛入于王城
冬十月王子猛卒
十有二月癸酉朔日有食之
二十有三年春王正月叔孙婼如晋
癸丑叔鞅卒
晋人执我行人叔孙婼
晋人围郊
称人将卑师少也
夏六月蔡侯东国卒于楚
秋七月莒子庚舆来奔
戊辰，呉败顿，胡，沈，蔡，陈、许之师于鸡父，胡子髠，沈子逞灭，获陈夏齧。
顿，胡、沈，小国也，而先于蔡，陈许者明顿，胡，沈皆君而蔡陈，许以大夫故也。
天王居于狄泉尹氏立王子朝
敬王称天王，明当立也，当立者不称立，王子朝称立，不当立也。立而出诸尹氏明尹氏之私，而非天下之公，其是非顺逆，圣人固已别之矣。
八月乙未地震
冬公如晋至河有疾乃复
二十有四年春王二月丙戌仲孙貜卒
婼至自晋
夏五月乙未朔日有食之
秋八月大雩
丁酉伯郁厘卒
冬呉灭巢
葬杞平公
二十有五年春叔孙婼如宋
夏，叔诣防晋赵鞅，宋乐大心，卫北宫喜、郑防吉，曹人，邾人，滕人，薛人，小邾人于黄父。
有鸜鹆来巢
来巢者巢于鲁境，本鲁地所无，故以来巢，为鲁异也，公羊谓非中国之禽，谷梁谓来者，来中国也，今按鸜鹆，江淮间甚多，岂得谓非中国之禽，而以来中国为异乎？
秋七月上辛大雩季辛又雩
九月己亥公孙于齐次于阳州
次者止而不前之谓孙齐而不至齐故书其所次
齐侯唁公于野井
冬十月戊辰叔孙婼卒
十有一月己亥宋公佐卒于曲棘
十有二月齐侯取郓
二十有六年春王正月葬宋元公
三月公至自齐居于郓
夏公围成
秋公防齐侯莒子邾子伯盟于鄟陵
公至自防居于郓
九月庚申楚子居卒
冬十月天王入于成周
先书天王居于狄泉者，明未正位乎周也，此书入于成周者言，始正位乎周也。
尹氏召伯毛伯以王子朝奔楚
二十有七年春公如齐公至自齐居于郓
夏四月呉弑其君僚
不书弑君之人者，由不以其人告与晋弑其君州蒲一也。
楚杀其大夫郤宛
郤宛无罪而称杀者以所诬罪告也
秋，晋士鞅，宋乐祁犂，卫北宫喜、曹人，邾人，滕人防于扈，冬，十月，曹伯午卒。
邾快来奔
公如齐公至自齐居于郓
二十有八年春王三月葬曹悼公
公如晋次于干侯
如晋而不至晋故书其所次也
夏四月丙戌郑伯宁卒
六月葬郑定公
秋七月癸巳滕子宁卒
冬葬滕悼公
二十有九年春公至自干侯居于郓
齐侯使髙张来唁公
唁公不得入鲁非为晋不见受而唁也
公如晋次于干侯
夏四月庚子叔诣卒
秋七月
冬十月郓溃
三十年春王正月公在干侯
先如齐，如晋嵗首不书公在者，以出而归郓，则犹在竟内，故不书，今郓溃而处，干侯覉旅，他境故嵗首书公在，以志存君之义。
夏六月庚辰晋侯去疾卒
秋八月葬晋顷公
冬十有二月呉灭徐徐子章禹奔楚
三十有一年春王正月公在干侯
季孙意如防晋荀跞于适歴
夏四月丁巳薛伯谷卒
晋侯使荀跞唁公于干侯
荀跞先防意，如而后唁公，其急臣而慢君可知，跞既党意如，则公自不能入，纵公从子家之言，而以一乘入鲁，师度跞与意，如必更有以阻之矣。
秋葬薛献公
冬黒肱以滥来奔
左传谓贱而书名，重地故也。公羊谓文无邾娄，通滥也，通滥之义，谓贤者之孙冝有地贤者谓叔术，其事既不经，而是非亦谬于圣贤，据所称，邾娄顔滛九公子于鲁宫中，因以纳贼杀鲁君，天子诛顔而立叔术，是讨有罪也，天子讨之，其可得而讐之乎？叔术者，其亲疎不可考，要之，顔之宗支而为顔臣者术于顔之夫人岂无名分所系，而利其色，以图为妻，为杀天子，所使杀顔者是讐天子矣，非悖逆乎？因以妻君之妻，是奸国母及服亲矣，非乱伦乎？后之多分国于妻，所有顔之子而已，少取焉，亦溺爱艶妻之，故恶得为让，而谓春秋于其数十世之子孙尚贤之而推为世大夫，是悖逆乱，伦之是与也，岂其然乎？谷梁谓不言，邾别乎邾也？不言滥，子非天子所封也，其意盖以滥为国也，滥果为国，其君冝世守其社稷，即背邾而从鲁亦来为附庸耳。安有以国来奔者乎？按左氏以邾黒肱列于三叛人之数，明为邾臣而非国君矣，文无邾，盖史失之也。
十有二月辛亥朔日有食之
三十有二年春王正月公在干侯
取阚
夏呉伐越
秋七月
冬，仲孙何忌防晋韩不信齐髙张宋仲几，卫世叔申，郑国参，曹人，莒人，薛人，杞人，小邾人城成周。
诸侯供天子之事常也，常则不书，故前此戍周城，郏俱不书，城成周书者，见王室之衰也，王者有道，守在四夷，今至于请，诸侯以城王都，其不能有为于四方，可知书之盖伤之也。
十有二月己未公薨于干侯
春秋管窥卷十
钦定四库全书
春秋管窥卷十一
新昌县县丞徐廷垣撰
定公
元年春王三月晋人执宋仲防于京师
元年无首，月者以内外无君，故谷梁谓昭无正，终定无正始，不言即位，丧在外也，然昭无正终，固不待言，定无正始，非无始也，六月戊辰，公即位，乃春秋之正，其始也，于正月尚未立，君安得有即位，不因丧在外，而不言也？执宋仲防称人者，以诸侯大夫而擅执人于天子之侧，又不归于天子，故称人以示贬。
夏六月癸亥公之丧至自干侯戊辰公即位
丧未至而君先定既殡，然后即位，故越六日也，凡君初即位，不书，逾年改元，即位乃书，今定公初即位，何以书？以昭公薨，在去年公立而不改元，书即位，是旷年无君矣，故书日书即位，以志有君家氏谓定公簒君之子，受位于贼，书即位，从桓宣之例，非也，昭既失国，其子自不能有国公，子宋为襄公之子，昭公之弟实，其次当立者，子家子曰：君立君则有卿，士大夫与守龟在，公子宋既为卿士，卜筮所从立焉，谁曰：不宜当国，乱无主之时，在公子亦不得髙谈揖让置宗社于度外，凡属臣子，正宜共戴新君，以扶危定倾，而谓公非先君所命，不得立，先君既失国，而不得有命，鲁将遂无君乎？谓受之意，如不可，此非受之于意如也，乃卿大夫之所共谋而立者，君必待去，意如而后即位，则终无即位之日矣，晋栾书，中行偃之弑厉公迎周子，不闻以晋悼为簒，而受位于贼，宁独于定公，比诸簒立之，桓宣乎？此皆刻求于人，不达时宜之论，非圣人意也，胡氏谓昭公于癸亥，丧至定之，即位在戊辰为意，如所制，不得以时定，非谓正棺乎两楹之间，不知丧及坏隤，公子宋先入，羣臣已奉公子宋矣，不于即位，日始定君也，夫吉凶不同日，未闻丧以是日至君，即于是日即位之礼，如晋大夫之迎悼公，庚午，盟而入，至辛巳，朝于武公，乙酉，始即位于朝，未尝于入国之日，遂即位也，胡氏又引周书顾命，以成王之崩在，乙丑，即于是日逆子钊于南门之外，延入翼室宅忧，为天下主，不待崇朝而后定，不知翼室之延为居忧，主非即位也，康王即位，自在癸酉，越成王崩，已九日，又何嫌于定之，即位，越防六日乎？盖定之即位，在戊辰，定之为防主，固在癸亥，丧至时也。
秋七月癸巳葬我君昭公
九月大雩
立焬宫
冬十月陨霜杀菽
二年春王正月
夏五月壬辰雉门及两观灾
两观者雉门外之左右阙也，门与观并灾，而书及者，嫌于独灾观也，公谷皆谓不言，雉门灾及两观，以灾自观始，不以微及大若然后书，新作雉门及两观，岂亦作自观，始而不以微及大乎。
秋楚人伐呉
冬十月新作雉门及两观
三年春王正月公如晋至河乃复
二月辛卯邾子穿卒
夏四月
秋葬邾庄公
冬仲孙何忌及邾子盟于拔
四年春王二月癸巳陈侯呉卒
三月，公防刘子，晋侯，宋公，蔡侯，卫侯、陈子，郑伯，许男、曹伯，莒子，邾子，顿子，胡子，滕子，薛伯、杞伯，小邾子，齐国夏于召陵，侵楚。
夏四月庚辰，蔡公孙姓帅师防沈以沈子嘉归，杀之，五月，公及诸侯盟于臯鼬，杞伯成卒于防。
重言诸侯者，以刘子之不与盟，非止有事间之也，再言公者，以盟与防各地非止王官，不与盟也，按首止葵丘之盟，以王世子宰，周公不与盟，故重言诸侯不因有事间之与否也？马陵戏，亳城北之盟，以无事间之，故不重言，诸侯祝柯，重丘之盟，以有事间之，故重言诸侯柯陵，平丘之盟，以王官与盟，故不重言，诸侯不专，因无事间之也，臯鼬之盟，王官不与而地又各殊，若再防然故又称公及诸侯，非重丘之，仅异地比也。书法虽不一，而义例固井，井寻绎经文而自得，谷梁谓后而再防，公志于后防也，程子曰：公以不获见于晋，故因防而求盟，此盟公意也，故书及按召陵之役，经文明列，公防未尝言，后何谓后而再防，公志于后防耶？公既与防十八国之君，大夫复盟，何用再求？盖及者内及外之词，非汲汲也，缘召陵已书，防臯鼬之盟不可，再言防故称及岂谓出于公意乎？
六月葬陈惠公
许迁于容城
秋七月公至自防
侵楚而荀寅求货于蔡侯，弗得而辞之，不成其为侵矣，故至防而不至侵谓公以得盟为幸，危不在侵者，非也。
刘卷卒
葬悼公
楚人围蔡
晋士鞅卫孔圉帅师伐鲜虞
葬刘文公
冬，十有一月庚午，蔡侯以呉子及楚人战于柏举，楚师败绩，楚囊瓦出奔郑。
与楚战者，呉也，先书蔡侯者，以呉子为蔡侯，所以也。呉能从中国以伐楚，故进而称子，囊瓦贪而致防，故称人。
庚辰呉入郢
复外呉者，以班处王宫，非道也，入而不能有其国，故不言灭。
五年春王三月辛亥朔日有食之
夏归粟于蔡
于越入呉
六月丙申季孙意如卒
秋七月壬子叔孙不敢卒
冬晋士鞅帅师围鲜虞
六年春，王正月癸亥，郑防速帅师灭许，以许男斯归，二月，公侵郑。
公至自侵郑
夏季孙斯仲孙何忌如晋
秋晋人执宋行人乐祁犂
冬城中城
季孙斯仲孙忌帅师围郓
此仲孙何忌也？不言何阙文也？公羊谓讥二名，非也，春秋之书，二名多矣，即鲁之季孙行父叔孙得臣公孙婴齐皆二名，未之或讥，何独于何忌讥而改，削其名耶？
七年春王正月
夏四月
秋齐侯郑伯盟于咸
齐人执卫行人北宫结以侵卫
齐侯卫侯盟于沙
大雩
齐国夏帅师伐我西鄙
九月大雩
冬十月
八年春王正月公侵齐
公至自侵齐
二月公侵齐
三月公至自侵齐
曹伯露卒
夏齐国夏帅师伐我西鄙
公防晋师于瓦
此晋师救我，而公逆防之也，不书救者，齐已退而晋亦不成，其为救也。
公至自瓦
秋七月戊辰陈侯柳卒
晋士鞅帅师侵郑遂侵卫
葬曹靖公
九月葬陈怀公
季孙斯仲孙何忌帅师侵卫
冬卫侯郑伯盟于曲濮
从祀先公
左传？冬十月，顺祀先公而祈焉，辛卯，禘于僖公，是从祀者顺祀也，前之跻僖于闵为逆祀，则今之顺祀必升，闵于僖矣，阳虎欲邀福先公，故顺祀以祈，而又恐获戾僖神，是以辛卯，又禘僖焉，时僖公之庙未毁，故得于庙行禘，胡氏主蜀人冯山说，谓昭公至是，始得从祀于太庙，非也，先公者非一，公之谓果，昭公始得从祀，曷不云从祀昭公，而曰从祀先公也，谓昭公未得从昭穆而袝祭，则季氏必不为公立庙，不为公立庙，则无主无主，而始有主，则当云作昭公主无庙，而始有庙，则当云立昭宫矣，今无庙而竟以主祔太庙，又不明言昭公而概曰从祀先公之理，且称辛卯，禘僖公既为昭公，从祀于僖何与？而又禘焉，冯氏所论，实于经，俱未恊也。
盗窃宝玉大弓
盗者微贱之称宝玉大弓国之重器故失得皆书
九年春王正月
夏四月戊申郑伯虿卒
得宝玉大弓
六月葬郑献公
秋齐侯卫侯次于五氏
秦伯卒
冬葬秦哀公
十年春王三月及齐平
夏公防齐侯于夹谷公至自夹谷
谷梁曰：离防不致，以地致危之也。按例特相防，往来称地，让事也，自参以上，则往称地来，称防成事也，桓之盟，唐文之盟，谷定之防夹谷盟黄，皆特相防，即谷梁所谓离防也例以地致，何危之之有。
晋赵鞅帅师围卫
齐人来归郓讙龟阴田
书来归者，明出于彼志，而无勉强之词也，齐以莱人刼公，而孔子辟之以兵，齐命鲁以赋从而孔子责归汶阳，田齐欲野享公，而孔子以秕稗，君辱弃礼，名恶止之，齐固心折于圣人而不敢以非礼加鲁矣，但其归郓，讙，龟阴田，谓齐人谢过而归，非也。盖齐景有志于复霸，蒲隧鄟陵之盟，仅从徐，郯、莒、邾，小国耳，若鲁卫大国，固不能致也。及卫侯叛晋，从齐，齐因致禚，媚，杏于卫以固结之，今归郓，讙，龟阴之田，亦所以固结鲁也，鲁；卫，从而齐可复霸，故不惜土地之割也，若谓虚怀谢过，遽彻三邑，此非克己复礼之至者，未易能之，而况景公知礼之可以为国而自谓不能者而谓能剖其疆土，以为谢过之实乎？然归田实出于齐，志而无所勉强，故不曰取，及归，而特书曰来归也。
叔孙州仇仲孙何忌帅师围郈
秋叔孙州仇仲孙何忌帅师围郈
宋乐大心出奔曹
宋公子地出奔陈
冬齐侯卫侯郑游速防于安甫
叔孙州仇如齐
宋公之弟辰暨仲佗石彄出奔陈
暨者与也，连类之词，非有所不得已也，胡氏谓仲佗，石彄，见胁于辰，恐未必尔，二子为国大臣，自非义不可留，或廹于放逐，讵肯舎国亡家辰，虽公之母弟，而身且出奔，复何权势，可以廹胁而二子从之，恐后欤？此知仲佗石彄，实辰之同志，辰固知其必从，故曰：吾以国人出，君谁与处也？
十有一年春，宋公之弟辰及仲佗，石彄，公子地自陈入于萧以叛。
及者言，以我及彼为内外之分，内为王外为客，叛固以及为主矣，盖奔则情非得已，出于人之所自欲叛，则非不约而同，必有为之首，而后有为之从，辰为宋公，母弟于谊最亲，固他人欲叛，而辰宜讐之絶之勿与通焉者也，今辰既与仲佗，石彄出，又与诸亡人连结，入萧以叛，罔顾亲亲之谊，则甘为戎首者，实在辰，而不在他人矣，春秋所以于其出奔，称暨而叛，则称及也。
夏四月
秋宋乐大心自曹入于萧
冬及郑平叔还如郑涖盟
十有二年春薛伯定卒
夏葬薛襄公
叔孙州仇帅师堕郈
卫公孟彄帅师伐曹
季孙斯仲孙何忌帅师堕费
秋大雩
冬十月癸亥公防齐侯盟于黄
十有一月丙寅朔日有食之
公至自黄
十有二月公围成公至自围成
师加国内之邑，皆不言侵伐，而曰围所以存国体也。
十有三年春齐侯卫侯次于垂葭
书次而不言其所伐不成其为伐也
夏筑蛇渊囿
大搜于比蒲
卫公孟彄帅师伐曹
秋晋赵鞅入于晋阳以叛
范，中行氏伐，赵鞅鞅，不得已而奔晋阳，曷为书叛乎？葢伐之，虽在范，中行氏而围之者，晋君之命也，君命围之，而鞅敢凭城以拒，非叛而何？鞅与寅吉射，虽罪有轻重，而律以叛君之条，则固无二也。
冬晋荀寅士吉射入于朝歌以叛
晋赵鞅归于晋
归者，顺辞也，以韩、魏为之请，而晋侯许之，归故无难也；公羊谓赵鞅取晋阳之甲，以逐君侧之恶，此言遂为后世跋扈之臣，借口按左，荀寅，范吉射不与围邯郸，将作乱，伐赵氏之宫，赵鞅奔晋阳，晋人围之，知文子等五人谋欲逐寅，吉射言于晋侯，而奉公以伐范，中行氏，寅吉射奔而请复赵鞅，曷尝有兴晋阳之甲，以伐君侧之，恶之事哉？此先儒悮听流，而不究其事之，真妄故也。
薛弑其君比
十有四年春卫公叔戍来奔卫赵阳出奔宋
二月辛巳，楚公子结，陈公孙佗人帅师灭顿，以顿子牂归。
夏卫北宫结来奔
五月于越败呉于檇李呉子光卒
公防齐侯卫侯于牵
公至自防
秋齐侯宋公防于洮
天王使石尚来归脤
卫世子蒯聩出奔宋
卫公孟彄出奔郑
宋公之弟辰自萧来奔
大搜于比蒲
邾子来防公
城莒父及霄
十有五年春王正月邾子来朝
鼷鼠食郊牛牛死改卜牛
鲁之郊以祈谷，当于建寅之月，养牲必在涤，三月卜之，当在三月前，是以既养牲而帝牛有变，则改卜稷牛，稷牛不吉，及吉而又有变，则不郊以再养牲，复在涤三月，必逾郊祀之期，故不郊也。今己子月而牛死，改卜牛而复，在涤三月，自必逾于寅，月之期，此不当改卜而改卜，礼之所由失也。
二月辛丑楚子灭胡以胡子豹归
夏五月辛亥郊
非时不郊，过时亦不郊，今因改卜牛而过，时以郊故书，以志其失也。
壬辰公薨于髙寝
郑罕达帅师伐宋
齐侯卫侯次于渠蒢
书次而不言其故谋救宋而不果也
邾子来奔丧
秋七月壬申姒氏卒
定姒为哀公妾母不称夫人？以子未逾年，未加尊于其母故也。
八月庚辰朔日有食之
九月滕子来防葬
丁巳，葬我君定公，雨，不克葬，戊午，日下昃，乃克葬，此与葬敬嬴之不克葬，同所谓不克葬者，乃就人力言之，非谓克葬而不葬也，谷梁谓葬既有日，不为雨止，礼也，夫雨而克葬，固不为雨止矣，雨而不克葬，岂舎人力而别有天工乎？此泥于王制，庶人县封，葬不为雨，止之言故也。乃者犹难之词，言至乎日昃乃能葬也。
辛巳葬定姒
谓不称小君，不成丧也，夫所谓不成丧者，谓不赴于诸侯，不反哭于寝，不袝于姑，则谓之不成丧，故不曰夫人某氏薨，及葬，我小君某氏也，此春秋之书法，非以为嫡庶之辨，亦不以不成防为臣子责也。
冬城漆
春秋管窥卷十一
钦定四库全书
春秋管窥卷十二
新昌县县丞徐廷垣撰
哀公
元年春王正月公即位
楚子陈侯随侯许男围蔡
鼷鼠食郊牛改卜牛
此改卜牛亦重在涤三月故至于四月而郊也
夏四月辛巳郊
牛虽改卜郊已逾时书以志失礼也
秋齐侯卫侯伐晋
冬仲孙何忌帅师伐邾
二年春王二月，季孙斯，叔孙州仇，仲孙何忌帅师伐邾，取漷东田及沂西田，癸巳，叔孙州仇，仲孙何忌及邾子盟于句绎。
夏四月丙子卫侯元卒
滕子来朝
晋赵鞅帅师纳卫世子蒯聩于戚
纳者不受而强致之词，蒯聩称世子明宜有国，曷为赵鞅帅师纳之，为辄之拒父也，公羊谓父有子，子不得有父糓，梁谓辄不受父之命，受之于王父也，信父而辞王父，则是不尊王父也，其弗受，以尊王父也，二説俱未协于伦理之正，盖祖不有其子孙，岂得不有其父，父冝有国而获罪于祖，以亡为之孙者，当匍匐泣血，以待罪，幸不连坐，而又欲立以为嗣，惟有矢死，不从焉耳。即祖殁而国人强援立之，亦惟权摄以敬，逆其父断，无蔑弃所生，而因利攘国之理，今灵公于蒯聩之出，并未明废之，亦并未尝授位于辄灵公殁而因公子郢之让，辄乃乗虚袭位遂称兵以拒父，此鸟兽之不若矣，岂得反以尊王，父予之，而竟废父子大伦乎？设王父命杀其父，亦将从之，而以为尊王父乎？春秋于赵鞅帅师书纳于蒯聩，书世子而辄之罪，固不待言，而自见矣。
秋八月甲戌，晋赵鞅帅师及郑罕达帅师战于铁，郑师败绩。
冬十月葬卫灵公
十有一月蔡迁于州来蔡杀其大夫公子驷
三年春齐国夏卫石曼姑帅师围戚
父虽有罪，子无蔑父之理国，夏曼姑为子围，父真悖，伦蔑理之尤者，公羊谓国夏为霸，讨曼姑为受命于灵公，立辄义可以拒之者，不知蒯聩得罪于母以亡，灵公未尝明证其罪而废之，其迹尚涉疑似，又未尝有命，立辄国夏安，别其是非，而遂助子围父，以为霸讨乎？灵公之命立郢，并未及辄曼姑违命，立辄讵得谓之受命，且既以辄为君，又围君之父，非特不知有父子，并不知有君臣矣，安可以义许之，公羊又谓不以父命辞王父命，不以家事辞王事，此见其偏而不见其全，徒为不孝，不义之人，借口未可训也，谷梁以先国夏，为子不围，父既知子不可以围父，则国夏之围，戚独非为子围父乎？岂曼姑有父子，而国夏可无父子乎！其论俱自穷，戚不系卫者，明輙不得有戚，谷梁谓子不得有父，亦非也。
夏四月甲午地震
五月辛卯桓宫僖宫灾
季孙斯叔孙州仇帅师城啓阳
宋乐髠帅师伐曹
秋七月丙子季孙斯卒
蔡人放其大夫公孙猎于呉
放大夫称人者命不出于君也
冬十月癸卯秦伯卒
叔孙州仇仲孙何忌帅师围邾
四年春王二月庚戌盗杀蔡侯申
杀蔡侯，申称盗者，以公孙翩，非大夫不名，同于贱人为乱，故曰，盗既曰盗，自不言君臣，故不曰弑其君而直曰：盗杀胡氏，谓警有国之君，非也，盖弑逆大恶，君之谋国，即有不善，臣岂得而弑之，纵贼以警君，春秋固无是理也。
蔡公孙辰出奔呉
葬秦惠公
宋人执小邾子
夏蔡杀其大夫公孙姓公孙霍
称国以杀讨，有罪之正词也，春秋，凡杀大夫皆称大夫，非以不去其官，为无罪也。
晋人执戎蛮子赤归于楚
城西郛
六月辛丑亳社灾
秋八月甲寅滕子结卒
冬十有二月葬蔡昭公
贼既讨而书葬礼也
葬滕顷公
五年春城毗
夏齐侯伐宋
晋赵鞅帅师伐卫
秋九月癸酉齐侯杵臼卒
冬叔还如齐
闰月葬齐景公
六年春城邾瑕
晋赵鞅帅师伐鲜虞
呉伐陈
夏齐国夏及高张来奔
叔还防呉于柤
秋七月庚寅楚子轸卒
齐阳生入于齐齐陈乞弑其君荼
先书阳生，入于齐后，书陈乞弑其君荼，是阳生与闻乎弑矣，不曰阳生弑而曰陈乞弑者，以废立之谋，实乞为之主也，谷梁谓阳生入而弑其君，以陈乞主之不以阳生君荼也，与公羊皆谓阳生，正荼不正，程子，胡氏遂皆以阳生称，齐谓景公废长立少，以启乱不知，阳生于羣，公子列在五上，有子嘉，子驹子黔，子鉏，非阳生为之长，安得为正？其称齐者，非谓其长而冝立也，春秋之例，凡公子去国，国逆而立之？曰：入如齐小白，莒去疾齐阳生，皆国逆也，故书入而系之以国，不谓其宜有国也，胡氏又谓阳生不称公子？诛不子也，则齐小白莒去疾之不称公子？亦皆诛不子乎？又谓系之齐者，着乱之所由生，然阳生入而乱在后，小白去疾，未入而先乱，岂亦乱之所由生乎？且胡氏于小白系，齐谓小白宜有齐，曷不亦云着乱之所由生乎？同一书法，而先后殊觧则人之释春秋者各骋其辩，方且万变而不齐，其是非美恶，岂尚有一定之标准以为后人法式耶？
冬仲孙何忌帅师伐邾
宋向巢帅师伐曹
七年春宋皇瑗帅师侵郑
晋魏曼多帅师侵衞
夏公防呉于鄫
秋公伐邾八月己酉入邾以邾子益来
宋人围曹
冬郑驷帅师救曹
八年春王正月宋公入曹以曹伯阳归
灭而以入告，故书入不告灭，即不告庙，故不以灭同姓名宋公也。
呉伐我
夏齐人取讙及阐
归邾子益于邾
秋七月
冬十有二月癸亥杞伯过卒
齐人归讙及阐
九年春王二月葬僖公
宋皇瑗帅师取郑师于雍丘
夏楚人伐陈
秋宋公伐郑
冬十月
十年春王二月邾子益来奔
公防呉伐齐三月戊戌齐侯阳生卒
阳生不书弑者由齐人以卒赴也
夏宋人伐郑
晋赵鞅帅师侵齐
五月公至自伐齐
葬齐悼公
卫公孟彄自齐归于卫
薛伯夷卒
秋葬薛惠公
冬楚公子结帅师伐陈
呉救陈
呉子使札来聘，已，进而书，君大夫矣，救陈而善，曷为以国称，正季子所谓二君不务徳而力争诸侯，非救患恤隣，故无取焉耳。胡氏谓春秋善呉之救，其以号举而不进之者，深着楚罪而伤中国之衰也，是则诛为善，以儆不善，天下安有赏罚之倒置，若此者乎？
十有一年春齐国书帅师伐我
夏陈辕颇出奔郑
五月公防呉伐齐
左为郊战故公防呉子伐齐明鲁志也
甲戌，齐国书帅师及呉战于艾陵，齐师败绩，获齐国书，时公与伐不与战，故不书公，若公与战，则当云公防呉及齐国书战于艾陵矣。惟公不与，故及在齐乃内华而外夷之谓诸家，谓国书主乎是战，故深罪之，非也，齐因呉伐，不得已而应之，春秋岂有以应兵为主战者乎？
秋七月辛酉滕子虞母卒
冬十有一月葬滕隐公
卫世叔齐出奔宋
十有二年春用田赋
赋有兵，赋财赋之，分兵赋者，周制甸田六十四井，出戎马四匹，兵车一乗牛十二头，甲士三人，歩卒七十二人也，财赋者，太宰以九赋敛财贿，若闗市山泽等赋也，有兵赋，即无财赋，今鲁既赋兵于田，而又加之财赋，所谓用田赋也，故夫子私于冉有曰：施取其厚敛，从其薄，明谓益财非益兵也，有以丘赋一乗为未足又以田赋家一人为兵者，此亦未明乎兵赋财赋之分故也。盖作丘甲以益兵，用田赋以益财，固自殊而为二也。
夏五月甲辰孟子卒
孟子本呉女姬姓，昭公讳取同姓，称曰孟子，故陈司败，曰：君娶于呉为同姓，谓之呉，孟子是当日固皆曰：孟子非春秋，隐之也，不书夫人薨，葬者不成小君，礼也，不成小君礼，而犹书卒者，正以着娶同姓之非也。
公防呉于槖臯
秋公防卫侯宋皇瑗于郧
宋向巢帅师伐郑
冬十有二月螽
十有三年春郑罕达帅师取宋师于嵒
夏许男成卒
公防晋侯及呉子于黄池
防者，诸侯合而相见于郤，地之谓及者，以我及彼之词，防于黄池，曷为不曰公防，晋侯呉子，而曰公防，晋侯及呉子何耶？葢防则以次序及则殊防而不以次矣；黄池之盟，呉实先晋，称晋司马寅曰夷德，轻不忍久，请少待之，乃先晋人，此谓呉先晋，非谓晋先呉也，故子服景伯曰：敝邑之职贡于呉，有丰于晋，无不及，以为伯也，今君将以寡君见晋君，则晋成为伯，是鲁固以呉为伯而不以晋为伯矣，岂先晋而云然耶？呉既先晋，非无次序，而以殊防为文，何也？春秋之义，不以呉楚，主夏盟，故不曰盟，而曰防以盟，固当记其实防，则以内外殊之可也，然盟之先，实未有防故晋司马寅曰：请姑视之，反曰：呉王有墨明前此晋君，大夫俱未见呉王也，国语载呉王与大夫谋曰：今无防而归，与防而先晋孰利？则亦未相见之词未相见，而言防与晋赵武，楚屈建之防于宋，同一书法，皆圣人存，中国之防，义也。
楚公子申帅师伐陈
于越入呉
秋公至自防
晋魏曼多帅师侵卫
公羊无曼字谓讥二名非也
葬许元公
九月螽
冬十有一月有星孛于东方
盗杀陈夏区夫
书盗而不书名者贱之也
十有二月螽
十有四年春西狩获麟
狩不言地为获麟，大其狩也，麟为圣王之瑞，非圣王出，则麟不至，今无圣王，而麟乃非时以见，犹圣人之生，不遇时也，故夫子覩而感焉，以为道，虽不用于当时，教犹可垂于后世，爰取鲁史旧文，删定考正而志其典礼，上遵周公，遗制下，垂将来教法，以隐公之初，当平王之末，天子政令不行，诸侯坏法乱纪，正王者之迹熄而典章，失坠时也，为废兴存亡絶续之防故断自隐公元年，平王四十九年，凡取二百四十二年之行事，裁成七姓，一十二国之典礼为后，王后贤之法则，中间辨名分别嫌，媺考厯象言天地灾变，以稽人事，君举必书，兴作土物，土功必志，以重民力，与夫内外吉防军賔嘉礼，咸依赴告，防书之体，记载以示得失，寓褒贬文微而防逺寻义例而防通使天下万世君臣，父子，兄弟，夫妇，长防皆有所矜式所记，皆礼乐征伐闗于天下国家之大，故曰春秋，天子之事，非夫子自谓我圣人也，可行天子之事，而当代王侯君公，咸得以赏罚，加之而莫敢予，违之谓也。子曰：知我者其惟春秋乎！罪我者其惟春秋乎！亦以是书为明礼之书，俱本史臣旧章无干犯，僣越之词，知我者比事察例而得其义，罪我者妄窥臆断，而失其真，盖知罪在人，不能遍喻，岂谓诛赏由我，罔知忌讳，如世论议云尔乎？学者必先明乎圣人，作春秋之微防而后始可与言春秋？春秋感时事之变，作于获麟，非先作而遇麟以止也，有谓西狩获麟为瑞事，圣人记瑞以终篇，是谓孔子以麟至为文，成之应浅之乎？窥圣人矣。
春秋管窥卷十二