钦定四库全书     经部五
春秋集注       春秋类
提要
【臣】等，谨案春秋集注四十卷宋髙闶撰闶字，抑崇明州，鄞县人。绍兴元年，以上舍选赐进士第，厯官礼部侍郎事迹具宋史，儒林传是书，以程子春秋传为本，故其序直引，伊川传序而无片语附益，其于唐，宋诸家之説亦多择善而从，镕以已意不载，各书之名，体例畧与胡安国春秋传相似，史称秦桧疑闶荐张九成，出知筠州，不赴，卒而楼钥序是书则云以直道忤时宰，一斥不复家食，累年畧不以事物自撄，日有定课，风雨弗渝，盖闶家居以后，歴久始卒，晚年精力尽在是书，故当时学者甚重之，书中大防，虽宗程传，而亦间有异同者，如子纠，齐桓长幼之次，三传注疏并以纠为兄，桓为弟与史记？荀子所载同独程子见汉薄昭与淮南王书，有齐桓杀弟之文，遂谓纠为桓弟，不知当薄昭，时汉文于淮南为兄，其避兄言，弟特一时迁就之语，未可据依，闶则云子纠小白，皆襄公弟纠，于诸弟最长，当立，实足以正程传之失，他如解卫人，立晋解夫人氏之丧至自齐，解取济，西田诸条，皆深得圣人微防其解，及向戍盟于刘云，凡因来聘而盟者，必在国内，刘王畿采地，岂有来聘？鲁而逺盟于刘者乎？葢下文有刘夏传者，以为春夏之夏与文，四年夏，逆妇姜于齐文同，故误増于刘二字耳，所见创辟而确凿，尤为自来説春秋者所未及，又如以子般卒为善，终以州蒲为州，满之讹，考核精详，亦非漫然立异者，惟于地理少疎，故如隠九年防防之防在琅邪华县东南隠十年取防之防在髙平昌邑县西南文十二年，城诸及郓之郓，在城阳，姑幕南成四年，城郓之郓，在东郡廪丘县东，闶乃混为一地，未免牵合，然在宋代春秋，诗家中正大简严实，可与张洽相匹，非孙复，崔子方辈所可几及故。
钦定春秋传说，彚纂采取最多，特是有明以来，其书久佚，彚纂所録，祗就元以后，诸书引用闶，说者随条摘入，而海内究以未覩全书为憾，今幸值。
圣代右文，搜罗秘籍，是书之散见永乐大典内者复可荟，萃成编，谨按次排比，是正讹舛，其永乐大典，原阙者，则采各书所引，闶说补之，首尾完备，复为全书，考陈振孙书録解题马端临文献通考俱称是，书十四卷，今以卷帙繁重，析为四十卷，又宋史本传称闶有春秋集传，而永乐大典实作集，注与书録解题同当是宋本原题，今并从之，至所载经文，多从左氏，而亦有间，从公谷者，葢唐，宋诸儒解经大都，兼采三家，固未可以汉世专门之学，律之也，乾隆四十九年十月恭校上。
总纂官，【臣】纪昀，【臣】陆锡熊，【臣】孙，士毅。
总 校 官 【臣】 陆 费 墀
原序
吾乡四明庆歴皇祐间，杜，杨二王及我高祖正议，号五先生，俱以文学行谊，表率于乡，杜先生又继之，讲明经术名公辈起儒风益振，厥后伊洛二程先生之兴，得其传以归者，惟故礼部侍郎高公，公天资纯笃，济以勤敏，师友渊源，学问精诣入上庠，登舍选己有盛名，诸公贵人争欲壻之，拂衣而归，建炎二年，升补上舍，绍兴改元德音，免殿试，赐同进士出身，十三年，高宗初建太学，遴择名儒为四方所推服者为少，司成公实应选，士子云集，凡学之规，则皆所裁定，明年三月，车驾幸学讲易，泰卦于上前，擢贰卿将向用矣，以直道忤时宰，一斥不复，家食累年，中寿而殁，洎端明汪公登从班奏言：公学行出处之详，始诏复次对，官诸子而公之名愈显矣，自顷王荆公废春秋之学，公独耽玩遗经，专以程氏为本，又博采诸儒之説为之集注，其説粹然一出于正，然犹未行于世也，仲子得全，知黄州，始取道藳刻之而属钥，以序钥生长外家汪氏于公有连，虽生晚，不及承教，然犹记拜公牀下，窃闻之，公旣投闲，杜门屏居，略不以事物自撄，日有定课，风雨弗渝，此书之所以成也；呜呼！泰山孙公明复着，尊王发微深，欲明夫子襃贬之旨，伊川先生，则谓后世以史观春秋谓襃善贬恶而已，至于经世之大法，则不知也；自有春秋以来，未有发此秘者，公亦曰仲尼惧，先王经世之法，坠地莫传，欲立为中制，俾万世可以通行，故假周以立王法，而托始于隐公焉，且以文武之道期后，王以周公之事业，望鲁之子孙也，以此推之，春秋，固非一王之法，乃万世通行之法也。其推明伊川之意类如此，昔曾子毎诵夫子之言，则必曰：吾闻诸夫子，子夏使西河之民疑女于夫子，曾子罪之説者曰言其不称，师也，观公之序，直引伊川之序，不更一辞，可谓称师而知所本矣，伊川有序而传未成公之书成，而未有序，此当属之深于春秋者钥何人，而敢与此黄州言之再四，窃幸因得托名于不腐，乃弗敢辞，公讳闶，字抑崇，子孙能守家法，其兴盖未艾也。嘉定四年，季冬己夘朔楼钥序。
自序
昔伊川先生欲着春秋传而先为之序，曰：天之生民，必有出类之才起，而君长之治之，而争夺息导之，而生养遂，教之而伦理明，然后人道立，天道成地道，平二帝而上，圣贤世出，随时有作，顺乎风气之宜，不先天以开人，各因时而立政，暨乎三王迭兴，三重旣备，子，丑，寅之建正，忠；质，文之更尚，人道备矣，天运周矣，圣王旣不复作，有天下者，虽欲仿古之迹，亦私意妄为而已，事之谬，秦至以建亥为正，道之悖，汉专以智力持世，岂复知先王之道也，夫子当周之末，以圣人之不复作也，顺天应时之治，不复有也。于是作春秋，为百王不易之大法，所谓考诸三王而不谬，建诸天地而不悖，质诸鬼神而无疑，百世以俟圣人而不惑者也，先儒之论，曰：游，夏不能赞一辞，辞不待赞也，言不能与于斯耳！斯道也，惟顔子尝闻之矣，行夏之时，乘殷之辂，服周之冕，乐则韶舞，此其准的也，后世以史观春秋谓襃善贬恶而已，至于经世之大法，则不知也；春秋大义数十，其义虽大，炳如日星，乃易见也。惟其微辞隐义，时措从宜者，为难知也，或抑或纵，或与或夺，或进或退，或微或显，而得乎义理之安，文质之中，寛猛之宜，是非之公，乃制事之权衡，揆道之模范也，夫观百物而后识化工之神，聚众材而后知作室之用，于一事一义而欲窥圣人之用心，非上智不能也，故学春秋者，必优游涵泳，默识心通，然后能造其微也，后王知春秋之义，则虽德非禹汤，尚可以法三代之治，自秦而下，其学不传，予悼夫圣人之志不明于后世也，故作传以明之，俾后之人通其文而求其义，得其意而法其用，则三代亦可复也。是传也，虽未能极圣人之蕴奥，庶几学者得其门而入矣。
钦定四库全书
春秋集注卷一
宋 高闶 撰
春秋者，古史记事之名也；凡古史必编年年有四时，故错举以为记事之名，盖欲后人以时思之而不忘，非独鲁国然也，此书乃仲尼约鲁史而修之，观公羊传载雨星不及地尺而复，则以为不修，春秋之辞，而晋韩宣子所见礼记载里克吴，孟子之事，皆谓之鲁，春秋则知鲁旧有是书，非仲尼作经而名之曰春秋也，仲尼之道，旣不行于天下，将损益，三代之制，立为百王，不易之大法，而不欲载之空言，然而之杞之宋，其文献皆不足徴惟周监于二代，而其礼尽在鲁，鲁又周公之后，吾父母之国，而旧史春秋乃其行事之深切着明者，故仲尼因而修之，以明王道，以正王法，非但爲鲁设也。
隐公一
周平王东迁之二年，孝公薨四十八年，惠公薨，春秋不始于孝惠而始于隐，何也？以平王之所终也，昔周有天下，厯歳数百世修其德，虽有辟王，而王道尚行，人心眷眷不忘故厉，虽板荡而宣继，中兴幽虽暴虐，而诸侯不替朝事，方平王东迁之始，典刑尚在，天下犹禀号令，仲尼不忍遽絶之也？不忍遽絶之者，若曰犹有所待焉耳。至于在位旣久，恬于頽靡无振起之略，诸侯以周室不足惮，专肆擅横，变法壊纪荡无禁制，礼乐征伐各自己出，乱臣贼子，接迹海内，夷狄强暴，凭陵中夏，是时楚熊通弑君自立，莫讨其罪，卒僭大号，以抗天子，平王正当中兴之时，略无拨乱之志，厯孝逾惠，逮隐而死，夫生犹可以有冀也，死则复何望哉？自是而后，周之子孙日失其序，徒以名位苟活于世，故诗至黍离而降书至，文侯之命而絶然则王者之迹熄，适在隐公之时，仲尼默观天运，知三代循环之治，至是而极，惧先王经世之法，坠地莫传，欲立爲中制，俾万世可以通行，故假周以立王法，而托始于隐公焉，且以文武之道期后，王以周公之事业，望鲁之子孙也，以此推之，春秋，固非一王之法，乃万世通行之法也。
元年
岁在己未，是隐公之始，年周平王之四十九年也，春秋之义大一统，今天下之统，在周曷爲不用周平王之年曰人君，嗣位必逾年，称元者，自古天子诸侯皆然，非仲尼作春秋，始爲此法也，然诸侯嗣君得有其年不得有其正，正朔必禀于天子，故仲尼因鲁史修春秋以正月系之王，而元年系之鲁，盖托鲁史以立法故也。元者始也，董仲舒曰：谓一为元者，示大始欲正本也，一元既建累而数之，爲国之久新，厯年之多少，显然可见矣。此记久明远，万世可行之法也。自秦惠王，十四年，以初自王，改称元年，汉文因之，改后元年，孝武又因事别建年号，后世帝王，遂因袭之，数年一改，以爲美事，乃以改元之多寡，爲享国之久长，或于一岁之内有改元，再三者，又一国之中有前后，重者甚，至于不待逾年而自改元，又复有改年为载者，斯皆率意妄作，又岂知春秋书元之义，乃万世不易之法乎？
春王正月
春秋托文以示义，大要尊周而主鲁尊周者，使天下知有天王也，主鲁者略诸国，而详鲁以尽作书之体也，文既主鲁，故元年春，下书王正月，若周史，则不复称王矣，然以建子爲正，正月，非春也，圣人盖假天时以立义耳，斯可见行夏之时者，万世不易之法也。在圣人之门，惟顔子一人足以知此耳，后世不知时变，如秦始皇以建亥爲正，魏明帝以建丑爲正，唐武后以建子爲正，或有以正月爲建寅月至十二月，爲建丑月者，又有以正月爲一月，以至十二月，爲腊月者，斯皆率意妄作者也，圣人伤文之胜，耳目闻见，事与时乱，乃参酌三王而立爲中制，故春秋虽书周事，而断用夏时，苟一时无事，则书春王正月，夏四月，秋七月，冬十月，以明夏正，据人所见，而孟仲季皆得其正，可以万世通行也，夫春者，天时也，王正月者，王正也，诸侯当上奉天时，下承王正知王正月之爲春，则知王道即天道矣，春秋因天命以正，王道称天王，以奉天命，故先书春王正月，以见王与天同大而二百四十二年之事，皆天理王道也，虽然，天下之事不可悉纪，故春秋常事，不书非常，则书隐之，即位，此非常事史，法当书而不书者，或曰摄也，或曰让也，春秋别嫌明微之书，深察夫隐之立也，名曰爲桓，而其心则殆将窃名者耳，岂有十一年之间，居处鲁君也，号令鲁君也，偃然在位，当天王之聘受滕，薛之朝，凡所行之事，未见其所以爲摄亦未见其让，而实已即位，乃徒爲此名以召乱耳，圣人所以不书者，正王法于始也，盖诸侯之立，必由王命，平王以降王命不行，诸侯之嗣，皆不请命，其间近正者特承之，以正而已，如隐文成襄，昭哀皆不请王命而承之，以正者也。隐独不书，即位者入，春秋之始，圣人即以王法夺之，而大义既立矣，若文成襄，昭哀例亦不书，则与夫继故而不承以正者，无以爲别，故五公书之，犹言继正而有所受之也，如庄闵僖，则旣无王命，又皆继故而非承以正，故不书即位者，不正其始也，桓宣定之书，即位则着其自立之罪，盖桓弑隐自立，宣受弑贼之，立定爲逐君者所立，皆无王无君，何命之受欲书，其自即位也，定之比宣，则又有间矣，春秋大率所书事同则辞同，后人因谓之例，然有事同而辞异者，亦有事异而辞同者，不可以例拘也。
三月，公及邾仪父盟于蔑【，案邾仪父公谷，作邾娄仪父蔑公谷作昧，此从左氏】，隐之即位，不能自正，自谓爲桓而立内惧，诸大夫之不己，悦外虑诸属国之不己，从而邾以附庸，有不相得，于是乎首与邾盟，夫盟者，先王因人情之所不免，而制爲之礼，此嘉礼也，非在丧者所可行，公旣越礼，畔道而爲之，及其位旣定，诸侯稍附，至七年而遂伐邾，则其不信，反覆之情，可见矣故元年先书，此盟以发之，凡盟内爲主称，及外爲主称防，其曰公及所以过公也，其过公奈何？旣爲桓而立矣，又何憾焉？而求盟之汲汲也，其不自正之意可见矣。邾者附庸之国，仪父者，其君之字也，春秋之法，周称天王，尊无二也；列国称爵重王，命也。附庸称字，尊命卿也，夷狄称名，降中国也，仪父称字与萧叔同，非贵之也，秦始附庸，亦称秦仲耳，蔑我地。
夏五月郑伯克段于鄢
此见郑伯以骨肉之故，轻动干戈，而郑亦自是用兵不息也，克者，胜之难，夫以君讨臣，以兄讨弟而谓之克者，何其难也？以诗攷之，郑伯不胜其母，而纵段于京，段不义得众，亦不易胜，然郑伯初，畏人之多言，不早爲之所卒，养成其恶，乃始用兵，欲力除之，是其处心积虑，欲克段者，在郑伯而已，故圣人特改旧史叔段出奔之文，直书郑伯克段以罪之，且段本居京，今克之于鄢，又见郑伯，追胜之，是不教其弟，而忍以干戈相向，又必穷追之，然后已，春秋推见至隐，首诛其意，以正人心，爲万世人君之训也，段不称弟者，恃母叛兄，圣人不以弟银之亦见郑伯，不以弟畜段而以路人待之，若讨贼辞也，兄虽不兄，而段之不弟，又异乎衞鱄陈招宋辰秦鍼也圣人交讥之，见兄弟之道，壊于是矣鄢妘姓之国，爲郑武所灭，国语曰：鄢之亡也，由仲任特书于鄢者存，先王之建国，以恶郑也。
秋七月天王使宰咺来归惠公仲子之赗
此讥天王之壊典礼也，隐之立也，不敢自安，故以桓公之丧，告于天王，天王不能正典礼，顺适鲁隐之意，遽使使来归，仲子之赗，公羊传曰：成公意也，盖得之矣，夫王者奉若天道，故称天王，一失其道，则冠履颠倒，名器溷淆，人伦乱而天理灭矣，夫妇人伦之本，终身不变者也，本无再娶之礼，然大夫而下内无主，则家道不立，故不得已而有再娶者焉，惟天子诸侯，内职具备，后夫人亡，则可以摄治，又何必再娶乎哉？惠公再娶仲子，非礼也，己卒于春秋之前而天王，至是来赗者，隐公立而以桓爲请故也。隐受天王之赗，陷天王于非礼，罪可知矣。不谓之夫人，而系之惠公者，若曰惠公之仲子云，尔春秋以非礼之嫡，故特正其名，而以妾称之也，妇人于法无諡，惟系以夫之諡，以明所属，然众妾不当系夫諡，故以字配姓，示不忘本，且以别同姓焉，今天王不探，隐公之情，不能明辨，其自当立之义，遂以夫人之礼，下赗人臣之妾，此不天乱伦之甚也！然入春秋之始，天王之义未见，故王不去天而特贬其使，咺咺者，天王之宰也，以天王之尊，而赗诸侯之妾以天王之宰而为赗，妾之使故名，其宰又去其爵邑，以见王之不王也，夫王臣虽微，犹不名，况于宰乎！
九月及宋人盟于宿
惠公之季年，败宋师于黄桓，乃宋出也，天王既赗仲子，故公惧宋而求成焉，盟于宿，鲁志也，称及称人，皆非卿也，虽微者往亦由君命而与之盟耳，圣人书此又见隐公始与宋合，而终以干戈相向，反覆不信也，宿风姓，国地以宿，则宿亦与焉。
冬十有二月祭伯来
此见周室不竞，大臣不法也，夫祭伯王臣也，不以罪来故，不可谓之奔，不以命来，故不可谓之使然，则何爲而来？曰：祭伯来，则鲁国定矣，隐之即位，此国疑之时也，非王灵绍至，则无以鎭抚之，当时诸侯之立，不由天王之命，失臣子之义，王法所当诛也，祭伯爲王臣不能辅王正典刑，而反定鲁侯之位，顚倒甚矣，故特书来，以见意焉，凡王臣，三公称公卿大夫称爵，元士称字，中下士称名，书曰：召公爲保，周公爲师，又曰：周公位冢宰，又曰：乃同召太保奭芮伯彤伯毕公衞侯毛公盖六卿有兼公者，则称公若周，召，毛，毕是也。其不兼公与诸侯入爲王卿士者，王制曰：天子之卿视伯，天子之大夫视子男，天子之元士视附庸，其所受采地，既与外诸侯同，故其名位亦然，若祭伯，凡伯，召伯渠，伯皆王朝之，卿士也，刘子，单子尹子温子苏子皆王朝之大夫也。荣叔南季家父，叔服，皆王朝之，元士也，元士视附庸，附庸之君，例称字故也。中下士称名，刘夏石尚是也，子突亦士，而变文称王人者，着诸侯之逆王命也。刘文公卒而直曰刘卷卒者，非列国也，故不称子，其奔杀则记其名，以别其人王子瑕，王札子是也；其有曾爲三公，在畿内者亦称公，虢公虞公州，公是也。武氏，尹氏，则又着其世卿矣，凡诸侯之大夫命于天子者，亦与天子之元士，同称字，宋孔父，郑祭仲陈女，叔鲁单伯是也，盖诸侯大夫入京师，则称士左传，襄二十六年，晋韩起聘于周，自称晋士起，灵王闻之曰：韩氏其昌阜于晋乎？辞不失旧。
公子益师卒
此鲁国之卿也，卿者，佐君以治国，而其卒乃国之大事于此，见君臣之义矣，或日或不日，见恩意之有厚薄也，益师乃孝公之子，众氏也，凡诸侯之卿必受命于天子，当春秋时不请命，故诸侯之卿皆不书官，惟宋以王者后得自命官，故独宋卿书官，此称公子者，以公子故使爲卿也诸侯之子曰公子，公子之子曰公孙，公孙之子，则以王父字爲氏。
二年
是年闰十二月，按自古厯法虽不同，然前闰后闰，大约相去三十二月十九年七闰，爲一章而杜预长厯既非五歳，再闰之法，又非归余于终之法，但据春秋经传攷日辰晦朔，前后甲子不合，则置一闰焉，不知用何法？据文公元年，左氏传曰：于是闰三月，非礼也，夫周衰，歴法虽差，然入春秋九十七年，左氏始讥其失，则知前此置闰，未必尽如杜氏之所言也。
春
春秋之法，凡事在正月，则书春王正月，事在二月，则书春王二月，事在三月则书，春，王三月，若无事则但书春王正月，盖有事则道在事，无事则存天时，王朔而已，天时备则歳功成王道存，则人理立，春秋之大义也，此春防戎非无事也，而不见日月者，圣人者，隐之不自正也，平王之正月，而公不自正，何也？礼？天子颁厯于诸侯，诸侯告朔于庙，而后布政，公欲让桓焉，若政不自己出者也，所谓不自正也。
公防戎于潜
犬戎之祸，实迁周室，隐公居丧之际，未防诸侯，事王朝，而先与戎防是诚，何心哉？春防而秋与之盟，故先书此防以见事始也，夫与戎防而能以王室爲忧，则虽防夷狄，亦春秋所不恶也，观天王使凡伯来聘，戎伐凡伯于楚丘以归，则知鲁防戎盟，适所以贻王室之患耳，此春秋之所诛也。
夏五月莒人入向
夫刑于寡妻，以御家邦，人君之道也；今莒子爲国不能御妻，至使弃其夫而去，是夫妇俱失道矣，既又以兵擅入人之国，彊取其妻以还，向人亦无如之何？岂非夫妇之间，本无大过，非有心于弃絶故耶？圣人不责其夫妇之小失，而尤恶其擅兴兵以入他人之国，故不示其事，而直书莒人入向以罪之，盖举天下之大法，而非穷一天之恶，且以见向国微弱之甚也！凡书入者，国之存亡未可知，此书入者，向亦自此属于莒矣，宣四年，公伐莒，取向是也。
无骇帅师入极
春秋诸国遣其大夫将命，必以君使爲文，至于帅师，则直书帅师而不言，君使亦无内外之辨，何也？帅师者将也，将在军，君命有所不受，不可以使言也，夫兵者凶器，虽天子行之，犹曰致天讨也，况诸侯乎？诸侯行之，犹曰奉王命也。况大夫乎人，况微者乎？极者附庸，同姓国也，今一月之间，外则莒人，内则无骇，皆以兵入人之国，是当时国无大小，皆专兵也，无骇不氏，未命故也。古者五十而爵爲大夫，而列国之卿，皆受命于天子，至春秋时，王道不行，诸侯自命，故圣人于此辨之，凡书字者，皆天子命卿也，凡书族者，皆诸侯自命者也，其未命者，但名之而已。
秋八月庚辰公及戎盟于唐
唐我地，彼来而我，及之也，公春与戎防复不相信，秋又与戎盟，以中国礼义之乡，圣人之后而与戎割牲，防血以相誓，辱亦甚矣！故特书日以谨之，圣人深责，中国而不罪，夷狄也，不罪夷狄者，乃所以外之也，以此礼垂训，而后世犹有信尚结赞之甘言致暴兵起于坛下，如唐德宗者。
九月纪裂繻来逆女
诗称大姒之家在渭之涘，文王娶之，亲迎于渭，又称蹶父之女嫁于韩侯，韩侯迎止于蹶之里，然则诸侯亲迎，自古而然，故鲁哀公问于孔子曰：冕而亲迎，不已重乎？孔子对曰：合二姓之好，继先圣之后，爲天地宗庙社稷之主，君曷谓已重乎？由此推之，亲迎之礼，自诸侯达于庶人，未尝可废，其使三公逆者，惟天子之尊而已，纪侯不达上下之分，辄使大夫来逆而鲁遂受之，故圣人书，此以见婚姻之礼，壊也。
冬十月伯姬归于纪
春秋十二公之女出嫁者多矣，岂当一一书之，凡书者，必有以也，且女子生而愿爲之有家，又恶不由其道，今鲁不以纪废，亲迎爲非礼，乃使伯姬随其大夫以往，而无嫌疑之避，古者后夫人亲蚕，而出郊，尚以三棘围之，盖其以礼防闲如此，况女子有行，远适异国，而乃随其大夫于道路之中，岂礼也哉？齐侯亲送于讙，盖知此也，然则鲁于伯姬，生则以非礼嫁之死，又爲齐侯所，非父母国之道失亲亲之义矣。
纪子帛莒子盟于宻
其事虽不详然已足以见莒纪之同好矣
十有二月乙卯夫人子氏薨
隐公之夫人也，夫人与君同体，故国人称之曰小君，而其没也，亦曰薨，以明齐也，先卒，则不书，以明顺也，于此见夫妇之义矣，盖妇人无外行，当系其夫之諡，夫諡旣定，妻即终而称之，先夫而死，则不祔于庙，无所称也。夫人薨有常处，故不地，虽然，隐将不终，爲君必不成，其爲夫人，而以夫人也，其称夫人，而书薨者，圣人加之臣子之辞，以见正也。
郑人伐衞
郑段之乱，其子滑奔衞衞人爲之伐郑，春秋略而不书，专罪，郑伯克段而已，今郑之报伐，则有辞矣。故于此着衞人之罪也，夫春秋无义战，其侵伐围入，取灭之类，各随其事而书之，其有善恶轻重，则变文以示义，此圣人精微之志，大中权衡之法也。然其责常在被兵者，盖彼加兵于己，则当引咎自辨，谕之以礼义，不得免焉，则固其封守，告于天子方伯，若忿而与战，则以与战者，爲主处已絶乱之道也。春秋凡书伐者，皆声其罪以讨焉，郑以公孙滑之，故加兵于衞衞服则可免矣。而郑擅兴戎之罪，自不可逃。
三年春王二月己巳日有食之
日月之食，有常数焉，此巧歴者所能推也，而周官乃言救日月食之法，至于春秋，又独书日食，何也？日？君道也，而被侵害，岂徒然哉！必有以也，春秋书之，其辞必曰：有食之者，盖归咎于人事而不以爲常数也，是以人君遇其食，则当恐惧修省，而百官惟当修辅厥后，更不推之于数，盖以有食之者故耳。此春秋之深意也，后世推求臆度，指陈某事之应，则失之矣。刘歆曰：凡日食有变，人君能修政，则灾消而福至，不能则灾息而祸生，故经书灾而不纪其故，盖吉凶无常，随所行而成祸福也，星辰陵厯亦然，按长厯二月己巳朔，此不书朔，因旧史也，然则圣人作经，盍不攷而正之乎？曰：周衰，天子不班，歴鲁歴不正置闰，不得其月，月之大小，不得其度，或在朔前，或在朔后，圣人因旧史而书之，爲后世戒。
三月庚戌天王崩
崩者上坠之形，薨者上坠之声，臣子之心，常倚君父如山岳，平王在位五十一年而崩，此天下之大变也，夫春秋爲天下作也，天下者，天王之天下也，天王崩，则四海之内，皆当奔赴，而当时诸侯无复奔丧，防之礼，恶极罪大，不可胜诛，故天王崩必书，而此不书其，以见诸侯，不臣之罪也，平王世子，泄父蚤死，乃立泄父之子林。
夏四月辛卯，尹氏卒，【案经文公谷作尹氏，左传作君氏，此从公谷】。
春秋之时，王臣自同于列国，交政于诸侯，故因其来赴，而录其卒，以讥之，如尹氏王子虎，刘卷皆夺其爵秩，不使同于外诸侯，而尹氏特书氏者，又起其世继也，古者四民皆世守而不迁，其卿大夫之子孙，亦不得弃其祖父之业，幼则入小学，长则入太学，行成而志，定业具而身修三十而后试，以事四十，而后授以禄，世禄而不世官，是以俊杰在位，庶绩咸煕，及周之衰，士皆世官，凡公卿大夫之子孙，虽至不肖，亦袭其位，故幽王之诗曰：尹氏太师，宣王之诗曰：王命尹氏，然则尹氏世秉周权，其来逺矣其后尹氏立王子朝，尹氏，召伯，毛伯以王子朝奔楚，皆书曰：尹氏，其终可监矣。
秋武氏子来求赙
此着诸侯，不共天王之丧礼法之壊遂至于此，重可伤也，武氏亦王臣之世官者曰武氏子，盖以父丧未命故也。若曰仍叔之子，则其父在矣，不称使者，太子当丧未君，未王命也。天王崩，诸侯不共丧事，武氏子当辅新天子正典刑，以责诸侯，无臣子之心，乃躬自徴求于四国，据其来，鲁而书之，以见周室微弱，诸侯不赙，不敢责之，故不书天王之，而书求赙，谷梁传以爲交讥之，深得圣人之防。
八月庚辰宋公和卒
凡外诸侯，卒，书名降于天子也，不曰薨，异内外也，先儒谓天子曰崩，诸侯曰薨，大夫曰卒，士曰不禄，是不然，天子至尊，天下共称曰崩可也，诸侯曰薨，则本国臣子之辞，至于赴告，虽大夫以至于士，皆曰不禄，史官书之，亦皆曰卒耳，岂得定配以爲品例耶？后世迁固，寿之作史，凡有爵位之臣，皆书曰薨，失春秋之法矣，且悼王乃未逾年之天子也，犹书王子猛卒，况人臣乎？凡诸侯之卒必书者，重一国之变也，而襃贬之意未尝不宻寓于其间，故有书卒而不名，有书卒而不，皆可以惩戒于后世，宋穆公立，九年，将卒属孔父立，宣公之子与夷，乃使其子冯出居于郑，郑宋由是交恶。
冬十有二月齐侯郑伯盟于石门
春秋外盟不志，此其志者，齐，郑大国，其盟防征伐，系中国之轻重故也。是时，郑已受公子冯，又恐宋人之谋已，故结齐以爲援，夫天下无王，诸侯不守，信义数相盟誓，此所以长乱也，故书此盟，爲十一年，入许起文。
癸未宋穆公
古者诸侯壤地相比，王事相从，则必有聘问和好之事，至于告终易代，又岂无吊恤？赙之礼乎？春秋之时，王制亡矣，徒以国势之强弱，私情之疎宻而爲之礼故经书诸侯之卒者，百二十有三，而书者八十有八，盖以鲁往防之，则书所以不称宋？穆公而称，宋穆公者，据我而言，彼也，今天王崩，鲁不防其，而宋穆公，可乎？此睹文见义，不待贬絶也，春秋之法，诸侯卒，称本爵至于，皆举諡，而例称公者，据会者，从彼国私諡，而称之也，凡諡必请于天子，天子命有司攷其行实，善则受善，諡恶则受恶，諡是諡者天下之公法也，以天子之尊而名之曰幽；厉，虽孝子慈孙，百世不能改也。今春秋诸侯生则擅权乱常，无所不至，死又擅取美諡，虽其臣子之罪，而圣人一切书之，以见其不正也，盖正终大事也，死而加以不正之諡，知忠孝者，肯爲之乎？故春秋之諡，皆非行实不足论也。
春秋集注卷一
钦定四库全书
春秋集注卷二
宋 高闶 撰
隐公二
四年
桓王即位
春王二月莒人伐杞取牟娄
杞二王之后，武王克商，求夏之后，得东楼公，封之于杞，待以宾礼，虽天子犹不敢臣之而莒人，敢以兵伐其国，夺取其先君所守，天子所封之分地，此王法所当诛也，按二年，莒人入向，而天子不讨，方伯不问，至此肆然，又敢恣其贪惏之心，故书伐书，取两重其罪也，牟娄切邻于鲁，鲁无恤邻，救急之义，至昭五年，莒牟夷以牟娄叛而来奔，鲁遂受之，其恶可知矣。
戊申衞州吁弑其君完
州吁衞庄公之庶子也，有宠而好兵，公弗禁，至是弑完，而簒立也，自古簒弑多公族，盖谓先君子孙可以爲君，国人亦以爲然而奉之，圣人欲明大义，以示万世，故春秋之始弑君者，多不称族，盖身爲大恶自絶于先君岂得复爲公子公孙也，古者公族，刑死则无服，况弑君乎大义，既明于初矣，其后弑立者，则皆以属称，或见其以亲而宠之太过，任之太重，以至于乱，或见其天属之亲，反爲仇讐立义各不同也，弑者杀之，有渐也，在易坤之初六曰，履霜，坚冰至，象曰：履霜，阴始凝也，驯致其道，至坚冰也，斯圣人防微杜渐之深，戒然其言，微其防远，孔子惧后世之不克辨也，复赞之曰：臣弑其君，子弑其父，非一朝一夕之故，其所由来者渐矣，由辨之不早辨也，盖坤者，臣道也，子道也，臣子之弑君父，其包藏祸心，如坤之初六，一阴如生，萌芽已渐，其理至微，积久不已，寖成弑逆，如履霜而至于坚冰也。此皆君父不能防微杜渐，辨之于早，积至于此耳，故爲人君者，崇学校以养人之材，兴亷耻以励人之行其义，修其节立，虽未试之事，而治民之端已见，虽未授以位，而爱君之义已彰，如是而用之，凡在位者皆忠臣也，爲人父者，义方以训其幼少，师友以范其成，人不示之以诈，以起其姧，僞之端，不临之以慢，以开其干犯之渐，未孝而已，慈未恭而已，慤如是而积之，凡在家者皆孝子也，不辨之于早者反此，忠贤则不亲，而小人之与从忠义，则不教而邪僻之使习，积久不已，殃及其身，于是乎君而见弑，于臣父而见弑于子，圣人伤君父之辨，不早而臣子之恶不容诛也，故详着其事于春秋，使元凶大恶，虽假息于一时，而当见诛于千载，其间有称臣以弑者，有称人以弑者，又爲辨其所从之异而诛之，各见本传。
夏公及宋公遇于清
宋以公子冯在郑，欲与诸侯伐郑而除之，公不能明大义以正之，乃因郑有叔段之难，私与宋比欲乘隙以倾之，故书公及宋公遇于清，以着其罪，古者诸侯或由朝觐，或从王事，然后出疆，越境始有邂逅相遇之事，近者爲主逺者爲宾必皆有公卿，大夫，车徒之从，旌旂之识，使人俨然望而畏之，岂苟然哉！周室既衰，典刑废壊诸侯不顾，王室之祸难，而各逞其私欲，奔走乎道，涂之间，草次相遇，简易其事，莫适爲主，故内志遇三而皆书，及若曰：以此及彼也，外志遇三而皆以爵，若曰以尊及卑也，皆在隐庄之世，去古未逺也自闵而后有会无遇，忠益不足，而文有余矣。
宋公陈侯蔡人卫人伐郑
伐郑者固宋志也，以左氏攷之谋，动之兵者衞也首谋在衞而以宋首兵何也？前书州吁弑君，其恶已极，阻兵修怨，勿论可也。而邻境闻变，当共讨之，今宋殇不恤衞国弑君之难，乃从其邪説欲定州吁，故如其本志，而以宋爲首诸国爲从示，诛乱臣讨贼，子必先治其党与之意也。此义行则爲恶者孤矣，且穆公德宣，公舍子冯而立殇公，殇公忘穆公弃义而图子，冯以之首恶，不亦宜乎？鲁未会伐者，公外饰其恶，欲使他人视之，不见其起兵之端，故缓而待之，然而已先与宋谋于清矣。
秋翚帅师防宋公陈侯蔡人衞人伐郑
此非再伐郑也，以宋既虐用其民，衞乃当诛之，贼郑本与宋结怨而他国，与之同伐郑，方困于四国之役，而翚复帅师往会之，故再序，四国以重其罪也，然春秋之辞，至简至严，若曰翚帅师防伐郑，亦岂不白乎？再序四国，何其辞费？而不惮烦也！言之重，辞之，复其中必有大美恶焉，四国合党翚，复会师加兵，无罪之邦，欲定弑君之贼，皆恶之极也，言之不足，而再言之，圣人之情见矣，诛讨乱臣之法严矣，翚不称公子者，隐未，命大夫至桓而受命，乃得称爲公子也，先儒以爲与弑公而贬之，夫翚之与弑在十一年，圣人安得先事而贬之哉？是必不然，纵若后世之除属籍，则亦因其罪恶已着，终身除之可也，又岂可至桓而始称公子乎？
九月衞人杀州吁于濮
州吁既爲君矣，其曰杀州吁者，讨贼之辞也，称人者，弑君之贼，天地所不容，故举国举地，所以广忠臣孝子之义，使人人皆得杀之，而无间于尊卑也。濮陈地衞人杀州吁于陈地，见陈不保，贼请衞人自杀之，异于蔡人，杀陈佗所以闵衞而着诸侯之罪也。
冬十有二月衞人立晋
衞人已杀州吁，乃迎公子晋于邢而立之，不书，晋归于衞而曰衞人立晋者衞人众辞也，众自立之也，立者不宜立也，夫晋乃桓公之弟先公之子也，于次当立，又国人之所同欲，而谓之不宜立，又絶其公子何也？圣人之意，若曰：州吁弑君而絶其公子义既明矣，而晋以公子之故，于次当立，且非簒焉，又国人之所同愿也，彼曰我君之子也，国我之国，我宜立矣，国人亦曰：彼我君之子也，国乃其国也，彼当立矣，若春秋不明絶之则是诸侯之立，不必命于天子，特以公子之亲，众人宜之，而自立也，如此，则千乗之国皆可擅置其君，而邦君之子，皆可専其国矣，斯大乱之道也。是以春秋不与，其立而去其公子，以明先君之子孙，苟不由天子之命，皆不可立也！盖春秋之法，别嫌明微，以晋有可立之理，故圣人特于疑似之间，而发明不当立之义，如葵丘之防，实安中国，践土之盟，实尊王室，而其词无襃焉，盖圣人于疑似之间，众人以爲功，一时以爲善者，必发大义以正之，所以示皇极之道，着万世之法也。况晋即衞宣公也观衞风自雄雉以下，皆刺其淫乱，与数用兵之事，岂宜爲君哉！然则众所共立者，未必贤君，此春秋之所悼也。
五年春公观鱼于棠
棠邑名，非水名，而于此观鱼者讥公盛陈钟鼓，羽毛之美，而内忘戒备之心也。诸侯非民事不出，故春省耕而补不足，秋省敛而助不给，无非事者，隐公岂不知此而必欲观鱼者，盖棠邑近衞衞方遭州吁之难，国人外求其君，故公托观鱼以行，实有窥伺之心焉，是以臧僖伯切諌，公无辞以夺之，遂以情告曰：吾将略地焉，则非爲观鱼也。意可见矣。公因如棠，习而不戒，以至齐于社圃，馆于寪氏，遂及于难。然则此行之免，亦其幸耳。
夏四月衞桓公
君弑而志者，贼已讨也，称桓公者，罪其臣子，私諡也。名完而諡，以桓不避嫌名也，春秋独宋本公爵，其余称公者，皆其臣子之辞，盖爲人臣者，莫不欲其君之显爲人子者，莫不欲其父之荣，圣人以忠臣孝子爱其君父而无穷，已也则爲礼以节之，故五等之爵，最尊者公也，臣子取其尊者称于其国中，圣人缘臣子之心，因爲彼国之事，顺其辞而书之，曰：公使臣子于其也，得一伸焉，故春秋于子男之国，亦称公，所以伸臣子之心也。
秋衞师入郕
衞曷爲入郕？或曰郕乗乱而侵衞故晋立既桓公而入郕也，夫晋乘乱得立，不思安国保民之道，以尊王爲先居丧爲重，乃与郕修怨，入人之国，此其不恤国事之先见者也，故称师以着其暴，且见晋之非贤而衞人立之可谓乱矣。
九月考仲子之宫初献六羽
书此者，讥公变礼易乐，有以啓桓也，夫诸侯无再娶之礼，仲子不得爲夫人，春秋之初，此礼尚存，故孟子以元妃得祔姑，而仲子之主无所祔，至是隐公特爲桓成仲子之宫者，明欲正桓也，盖公自谓爲桓立，而诸大夫皆不率，以传攷之羽，父僖伯之徒，往往不从公命，于是公疑焉，欲信其爲桓立之意，于诸大夫，故考仲子之宫以安之，考者始成而祭也，告成之祭，遂献六羽异，其礼以待之，也先王制舞文则用羽，籥；武则用干戚，诗曰：左手执籥，右手秉翟，此文舞也，记曰：朱干玉戚，冕而舞大武，此武舞也，既有文武之殊，又有小大之等，大司乐教国子，舞云门，大卷大咸，大韶，大濩，大武，而乐师教国子小舞，有帗舞，羽舞等，则知大司乐所教者大舞也，文舞之大，谓之籥舞，文舞之小，则有羽无籥，止谓之羽舞，武舞之大，兼用干戚，武舞之小，则有干无戚，止谓之干，舞若有事于武宫，而曰籥入者，此文舞之大者也，此云六羽则用其小者耳，以非正嫡，故别其宫而异其乐也，然羽数天子八，诸公六，诸侯四鲁祭，周公用八，鲁公用六，诸侯用四公，因众仲之言而僭用六羽，于是乎始，名虽用羽，而数僭用六隐公之欺心，盖有在矣。此所以启祸而终于弑也，曰：初献者自是妾母皆僭用六矣。
邾人郑人伐宋
宋人取邾田，邾人告于郑曰：请君释憾于宋，敝邑爲道，遂兴师伐宋，是以先书，邾人以爲首恶。
螟
国以民爲本，民以食爲天螟食苗，心爲民食害，凡害及物者，爲灾非常者爲异，故春秋书螟记灾也。
冬十有二月辛巳公子彄卒
隐不命大夫公子彄，得书氏者，先君之大夫，盖孝公之子臧僖伯也，公曰：叔父有憾于寡人，之加一等，故书日以见其恩，礼之厚也，其子臧孙达嗣，是爲哀伯自是至春秋之末，臧氏世与鲁国之政。
宋人伐郑围长葛
伐郑者何？公子冯未除也，凡围人城邑者，其兵必众，而称人者，盖贬之也，宋人虽报，今秋之役，实以公子冯之，故欲夺取其地，故环而守之，经年不解，呜呼！诛乱讨贼可也，长葛何罪乎？书围于此书，取于后宋人之恶彰矣，郑亦有以取之哉？故遂求和于鲁。
六年春，郑人来输平，【案经文公谷作输平，左氏作渝平，此从公谷】。
先儒以输爲渝，或训堕，或训更或训变，皆未得，春秋之意，盖郑国累遭兵戈之难，鲁有力焉，何以知其然？曰：狐壤之怨，鲁实不忘，四年，公及宋公遇于清始，谋伐郑也，自是连遭诸国之伐，皆由隐公之谋，今以长葛之围未解，宋来乞师，使者失辞，而公怒之，郑乘此间隙，屈已卑辞，欲释前怨，以求援焉，其曰来输，必有挟也，是时实致祊田，以郑人口，许之而未入，故鲁犹未许之，平及既归，祊之后，公始爲郑兴师败宋师于菅，自是屡相和好，十年，有中丘之防，十一年防，于时来又同伐许，攷其前后所书而事实，备见矣。
夏五月辛酉公防齐侯盟于艾
三年，齐侯，郑伯盟于石门，则齐固郑之，同盟也，同盟则患难相救矣，郑人来输平而不书，及郑平，是犹未许之平也，齐以是来求盟于公，公于是防于艾而与之盟，外示若将与郑平，实欲夺郑之援，倾郑之好也，故书日以谨之，艾我地。
秋七月
春秋无事，必书时与首月者，天时王朔备而后成歳也知此义则知王与天同大而人道立矣。
冬宋人取长葛
外取邑不书，此书者，见郑输平之后，公既与齐侯盟，而不复往救也，长葛不系之郑者罪，郑之不能保有也。
七年春王三月叔姬归于纪
伯姬既爲纪，夫人则叔姬，其娣也，伯姬归纪，今六年矣，娣何以于此乎？书待年也，何以亦书归尧之二女，厘降于嬀汭，皆曰：嫔，古者诸侯娶女，其娣侄从之，必格以同时者，所以定名分，窒乱源也，今叔姬待年于宗国，不与嫡俱行，则非礼之常，所以书之，且悯其无终，爲下文起也。
滕侯卒
此滕宣公也，诸侯不生名，死则名之，此何以不名？曰：惟天子崩，告于诸侯，则不名诸侯，赴告无不名者，今滕侯不名，失礼之甚，春秋从而书之，着其僭也，不日不，盖略之也。滕姬姓，文王之子叔绣之后也，自叔绣至宣公，凡十七世，又十七世而齐灭之。
夏城中丘
诸国伐郑之谋，实起于鲁，郑既输平，而鲁未之许，故城中丘以备之，十年，遂会齐侯，郑伯于此，夫先王之制，诸侯不得自城，凡书城者，皆罪之也，何则？爲民立君所以养之也。养民之道，在爱其力，力足则生养，遂生养遂，则教化行而风俗美，故爲政以民力爲重，春秋城一邑，新一。廏作一门，筑一囿，凡用民力，必书之盖，当是时，淫刑虐政，侵伐战争，所以暴刻其民，无所不至，当我以忿怒思鬬则驱民以死，及寇来而将及于我，则又驱民爲之守备，如其少闲，则又驱之兴作，以自固其身，是我取其佚，我取其安，而民则为，我死为我劳，圣人不忍也。故不以得时失时，不以当兴，当废一切书之，以见民力为重事也，后之人君知此义，则知慎重于用民力矣，然有用民力之大如僖公，修泮宫，复閟宫而不书者，以此二事，乃复古兴废，国家之先务，如是而用民力，乃所当用也，人君知此义，则知爲政之先后重轻矣，城中丘，使民不以时，非人君之心矣，不月者，以时举也。
齐侯使其弟年来聘
此来聘者，结艾之盟也，然列国来聘，而春秋书之，其辞，乃与天王同者，见当时大乱，上下之礼无别也。曰：弟云者，又罪其不使臣，而使弟也，人君之于弟也，亲爱之而已，岂可妄使之乎？春秋之法，诸侯之子称公子，而兄弟亦称公子者，先公之子也，其变文称弟者，或责其失，兄弟之义，或罪其以弟之爱而宠之过，先儒有母弟之説盖缘礼有立嫡子同母弟之文，其曰同母弟，但谓立嫡耳，若以同母为加亲，是不知人理，近于禽兽也，天下不明，斯义久矣，古者四十而仕，五十而爵爲大夫，天下无生而贵者齐。僖公爱年之故，未可爵而爵之，亟交于诸侯，虽其子亦礼秩如嫡，卒致无知，簒弑之祸，故春秋推其祸乱之本，特书其弟以见宠，任之过也。
秋公伐邾
着公背元年之盟也，盖宋之伐郑，公实与谋，而邾乃鲁之附庸也，宋取邾田，邾不以告鲁而告于郑，至是，公因爲宋伐之，书公者，专罪公也，不言帅师者，君行师从，不待言也，公擅兴兵甲，自背其盟，爲人伐人，非义之甚也。
冬天王使凡伯来聘
周礼时聘以结诸侯之好，则天王下聘礼之常也，常事不书，而春秋书天王聘鲁者八，此圣人之深意也，是时，诸侯不修臣职，而王反使人聘之，顚倒甚矣，又废行人之职，而特遣冢宰，卿士大夫及王之子弟，以致勤重之意，故着天王聘问之厚，以见诸侯不朝之罪也，凡伯不能辅王，以正王法，乃亲为聘使，不惟辱国，亦自辱也，为戎所伐，实自取之。
戎伐凡伯于楚丘以归
此执凡伯也，而曰伐者，初戎朝于周，发币于公卿，凡伯弗宾，故戎执之，夫戎慕夏礼而发币，凡伯不能来逺乃弗宾之，至是见执，故书戎伐见戎，执辞以讨凡伯之罪，且有兵众也，楚丘衞地也于楚丘，则见夷狄入吾中国劫天子之使，又见衞人无攘夷狄，尊中国之心，坐视王臣之难而不救也，凡禽而后顺，曰：以归，此见凡伯既有以致戎之伐，又不能守节死难，为戎所执，辱王命莫甚焉！因来聘而见伐，则又罪鲁数与戎防盟，使得通知中国往来之使也，春秋有一句，而含数义者如此。
春秋集注卷二
<经部,春秋类,高氏春秋集注>
钦定四库全书
春秋集注卷三
宋 高问 撰
隐公三
八年春宋公衞侯遇于垂
二君曷爲遇于垂曰：殇公固尝从州吁之，请伐郑，以图冯矣，州吁既诛，宣公既立，而冯不可不终图也。而未知宣公之从否也？是时，齐侯将平宋衞于郑故宋公请衞侯先见因遇于垂，以谋郑十年，宋人衞人入郑盖垂之谋也，君子以是过宣公，夫州吁，则援殇公矣，宣公苟辞，殇公以睦，郑不亦近乎？且谋人之国，不以礼见，而阳若相遇，非国君之道，春秋因其实而书之，而襃贬寓焉。
三月郑伯使宛来归祊
六年，公怒，宋使之失辞，郑人由是来输平，然口输之，而实不至，鲁之憾犹未解，今以宋公衞侯遇于垂郑，度其势不可御，于是归其所输之祊，以求援于鲁也，然郑与吾境，素不相接，何乃越他国，而归之邑乎？盖郑以厉，宣之亲，世爲周之卿士，常从天子巡狩，赐以朝宿之邑，在泰山之侧，其地近于鲁，是时，郑伯因王夺其政而忿之，遂弃君臣之义，忘亲亲之恩，以天子不复巡狩，而祊爲无用，且欲急得鲁之援，故使宛来归焉，先儒以爲易许田，非也，按桓二年有郑伯以璧假许田之文，则是隐公之世，未尝易矣，且我入祊而不以许田入郑，郑岂已乎？周班后郑，犹且致郎之战，况于易地而不与哉！自入祊之后，继好寻盟，史不絶书入，郜入防悉归于我，终隐之世，无衅可观，则先儒之妄不辨自明，而圣人特书来归之意，断可识矣。夫朝宿之邑，先祖受之于先王，而郑伯辄以私情归于人，而谓天子不复巡狩，此无君之心，背叛当诛也，而宛为郑臣，不能以义正其君而亲以其国之土地，归于他人，则郑之在位者，无君子可知矣。观国风遵大路风雨，羔裘之诗，是郑无人也。
庚寅我入祊
此见公贪土地而不顾义也，入者，义不可而强入之，是以谨而日之也，春秋外归田邑，如齐人来归郓、讙，阴田，未尝言入，以其本我之邑，归则有之矣，此特书入者，以其非我之有，不当入也，夫郑以非义归我以祊，而我能以义拒之，则免矣，奈何！见利忘义，遽遣吏治之，据有其地，孟子所谓子哙不得与人燕，子之不得受燕于子哙，郑之归鲁之入，其罪均也。
夏六月己亥蔡侯考父卒
蔡宣公立三十五年其子封人嗣是为桓侯
辛亥宿男卒
元年，盖尝及宋盟于宿矣，至是宿男卒而不以名赴，是无礼也。人而无礼，何以立国庄，十年，宋遽迁宿宿，自是不复见矣。
秋七月庚午宋公齐侯衞侯盟于瓦屋
此宋公主盟谋，郑鲁也，诸侯自相盟，王法所不容，况瓦屋乃周地，而三国敢盟于此，故详日以谨之，夫宋连诸国以伐郑，虽鲁与谋，今鲁不加兵，而得土地之利，是郑不惧，宋而反畏鲁也，宋公疾，鲁之得祊，又怒，郑之不赂已，故防齐衞之君以为此盟使无援，鲁郑，虽然，齐先已与郑通好矣，又已与鲁通好矣，其情可见，而宋衞与之盟可谓不察矣，宜此盟之不信也，郑因叔段兴兵而蔓延至此者，以鲁为艾之盟，是以起此相倾，相夺之事也。
八月蔡宣公
诸侯五月而，今不及期，是简也，且因鲁往防，而着其臣子，私諡之罪。
九月辛夘公及莒人盟于浮来
公见三国之谋已故结此盟，以求援焉，夫莒虽小国，其力犹能及他人，观其入向伐杞，盖可见矣。然小国微者，非敢盟公，公自屈已出境，而与之盟耳，故称公及又谨而日之，凡公与外大夫盟内斥言公外，大夫称人，恶在公也，此盟与成二年，蜀之盟是已，内不言公，外书大夫之名氏者，恶在外也，庄二十二年防之盟，与文二年及晋处父盟是也。
螟
春秋书螟者三，隐二庄一书，螽者十桓一，余皆僖公之后，盖螟食苗，心螽，无所不食，故其爲灾也螟轻而螽重，春秋之初，灾之轻者亦书之，及其久也，轻者不胜书，书其重者耳，不然，岂隐庄之后，二百年间，鲁无螟耶？
冬十有二月无骇卒
此公子展之孙未命故名之夷伯展禽其后也
九年春天王使南季来聘
前年，天王使凡伯来聘，而戎辄伐之以归，诸侯皆坐视莫有救王，臣之难者，天王不问，复使南季来聘，又不见，答失道甚矣。
三月癸酉大雨震电庚辰大雨雪
建寅之月，而大雨震电，八日之间，复大雨雪，大雨，震电者，大雨而又震，电也，大雨雪者甚，言乎其雪也；雨，自上下者，凡称大者，皆非常之辞，夫天反时爲灾，人反德爲乱，隐公以让国爲名，而乃从事于争，此反德也，利将反而爲害亲将反而爲贼天之见戒深矣，而弗儆弗戒，以及于难。
挟卒
古者四十而仕，五十而爵爲大夫，苟未五十，虽有贤德，犹服士服行士礼，春秋之始，此礼犹存，故多不书氏，僖公之后，此礼又废，故大夫鲜不氏者。
夏城郎
鲁自受祊之后，将爲郑伐宋，又恐他国有议其后者，故城郎以备之。
秋七月
一时无事书首月存天道王法也
冬公防齐侯于防
此防乃齐侯背，瓦屋之盟，反与公连谋，爲郑伐宋也，又见隐公得利，则合失利，则离知齐，郑之好，终不可夺，今郑既归祊，而吾之憾释矣，遂反，防齐与之并力以伐宋也，又见齐之彊大，诸侯争与之盟，以爲齐之力可以为他国之助，齐之兵可以伐人之国，故宋公既与之谋，郑而鲁郑反与之谋，宋也，故以齐主防防宋地，明年，鲁遂取之，或作邴与周官八柄，作枋同义。
十年春王二月公防齐侯郑伯于中丘
此三国相防爲师期也，七年，城中丘，盖爲此防耳，然则公之处心积虑，将以伐宋也。
夏翚帅师防齐人郑人伐宋
此见公之于宋，始相和好，终爲仇讐惟知贪利，不复顾义也，自公元年，及宋人盟于宿，四年，又遇于清，是其和好，非一日矣，今一旦变爲仇讐反以兵加之者，岂徒然哉！始爲宋谋，郑既得郑利，今爲郑谋，宋又欲得宋利也，于是使翚先以师防二国伐之，齐侯，郑伯皆贬称人者，齐渝瓦屋之盟，郑乃造兵之首，是以春秋深恶之。
六月壬戌公败宋师于菅
翚已帅师防二国伐宋矣，此又书公者，所以着公尽渝，宋盟也，弃好党恶，吞夺其利，实公所为，故不言战而书败，盖公无憾于宋，而以公之胜爲幸也，凡鲁胜曰：败某师败，则书战而已。
辛未取郜辛巳取防
郜本小国，在春秋前已爲宋，并其土地，取其寳器而迁其君矣，犹书曰：郜存之也，公以祊故，先以翚防伐，已而自将倾，众悉力以败宋师，又浃旬之间，取其二邑，但曰：公败宋师于菅，取郜取防，亦足以见其恶矣，而书法如此者，甚之也，鲁受人不义之惠，遂兴兵以伐同盟，无罪之国，虐用其民，久留于外，卒取二邑，以报私惠，是以春秋甚之也，若谓郑之归祊，实以许田易而得之，亦岂至是哉！
秋，宋人衞人入郑宋人，蔡人衞人伐戴郑伯伐取之，此宋又连衞以报郑郑，幸菅之败而不备，故师还，未及郊，而宋衞已乘其虚而入之矣，春秋虽无义战，未有奇谲，轻疾如宋衞之入郑者也，郑劳力外务，而不知守其国，则二国之入宜矣。宋殇公方丧邑，败师而连兵不已，殇公之民，于是乎不堪命矣！宋旣连兵，入郑又乗胜以召蔡人伐戴，戴郑所与之微国也，而三国伐之所以报郑也，郑师犹在郊，因又伺三国之便，伐而取之，尽得三师之辎重焉，相倾相夺，一至于此！春秋人三国而不夺郑爵，恶三国之迁怒也，且前曰宋衞入郑今曰：郑伯伐取之，是宋衞虽能入郑，不能爲郑之弱也，不能爲郑之弱，此殇公所以终不得冯。
冬十月壬午齐人郑人入郕
戴郑所与也，三国伐之，非理甚矣，郕衞所与也，而齐郑入之，是效尤也。长此安穷，故谨以日，而又人之。
十有一年春滕侯薛侯来朝
二国见鲁之方彊，故相率朝之朝者，诸侯见天子之名，今滕薛之于鲁，同爲天子，诸侯同受天子土地，是同列也，而乃同朝于鲁，是尊卑上下无辨也，左氏有周之宗盟，异姓爲后之説亦非礼也。成三年，晋侯使荀庚来聘，衞侯使孙良夫来聘，而鲁尚不敢同日与之盟，岂有同列来朝，而班见者乎？班见者，朝天子之礼也。异姓爲后，正谓朝天子时耳，然在周之盛时则可，当春秋之时，则不可也；春秋诸侯未尝朝天子，乃相率朝鲁，岂以桓王微弱，凡伯见伐为不足恃，而隐公败宋取郜取防为可畏耶？隐公名欲让桓，方且自恃其彊，晏然坐受，同姓诸侯之旅，朝而无谦避之意，死，不亦宜乎！
夏公会郑伯于时来
谋伐许也，公既得宋地，又防郑而谋许是贪，欲无厌也，时来郑地。
秋七月壬午公及齐侯郑伯入许
及者内爲主非内爲主，则必先书，防伐而后书入矣，公二年之中，与齐郑连兵既伐宋，又入许其罪大矣，以左氏所书奉许叔之事，攷之则郑，非有意乎取许也，以郑伯许田之事观之，则知公实贪利，其地而擅有之也，盖郑虽怨许而力不能报，故推鲁为主，而假齐为助，鲁既为郑败宋师，取二邑，今又为郑入许，盖由归祊之故也。
冬十有一月壬辰公薨
翚谮公于桓公，而请弑之，故但书薨而已，然则桓当讨乎？曰：在他国则衞州吁是也。惜乎鲁无石碏之臣，使获免耳。夫诸侯无二嫡，元妃卒，则次妃摄行内事，惠公越礼，再娶而生桓公，故仲子不得爲夫人，桓公不得称嫡子，凡立庶子，皆以长此隐公之立，爲得正也，非摄也，先儒谓仲子以手文之故实，配惠公，遂为之説曰子以母贵，母以子贵，呜呼！渎乱王法，莫此爲甚，后世遂援爲故事，如汉哀帝尊定陶傅太后，丁姬为帝太后是也。误天下后世者，其此言也，夫虽然隐公，以长自处，请命于天子，正位君鲁以奉周公之祀，其谁曰不然？不知出此，辄探先君之邪？志匿情以欺人，谓为桓而立，窃揖让之名，冀桓公之信已，故邀天王而归，仲子之赗，考仲子之宫，而献六羽，上以欺天子，下以欺大夫，桓公因信其爲已立也，冀其归政于已，而公偃然欲终其身以待他日，遂致簒弑之祸，盖由隐公不知大义，故至此耳。夫以不知大义，而其獘至于杀身，然则有国者固不可不学春秋也。
春秋集注卷三
钦定四库全书
春秋集注卷四
宋 高闶 撰
桓公一
元年春王正月公即位
桓公弑君而立不天，无王之极也，而书春王正月，公即位者以天道王法正其罪也，盖隐公被弑，经但书薨而贼亦不见主名，若其嗣君实预其故而无以爲别，则后之观者，安知贼之为谁乎？圣人欲使弑逆者，无幸免于后世，故着其簒立之罪，而特书其自即位，奈何以不弑自居也。
三月公防郑伯于垂
防者外爲主甚矣，郑伯之无道也，知公之簒，逆不自安，特爲好防将以求赂焉，度鲁亟于防，诸侯必从，所欲故也。夫弑君之贼，人皆得而讨之，况郑伯与隐公同盟和好，固非一日，今见其贼不能讨，反有所邀求，欲以定其位，是诚何心哉！
郑伯以璧假许田
先言防于垂而继言假许田，见郑伯，贪利忘义之甚也！夫璧者，饥不可食，寒不可衣，非若土地人民之重，而鲁亦何用璧爲哉？特以桓既弑立，惧诸侯之讨已，郑伯得其情，姑以璧借口而实欲得许田耳，圣人若书鲁以许田，赂郑则无以显郑伯之罪，故书郑伯以璧假许田，而鲁之罪自见矣，此春秋微显，阐幽之道也，先儒以许田爲鲁地，郑伯以祊易之，若果尔，则祊初入鲁而许田，即当入郑，又安得数年不报，必待郑伯，更以璧假之，然后与耶？况鲁地见于经者，皆举地名，如郓讙，阴及阐之类是也。今云许田，则系以国名，与邾田同矣，安得爲鲁地耶？据左传？昭十二年，楚灵王谓子革曰：昔我皇祖伯父昆吾，旧许是宅，今郑人贪赖其田，我若求之，其与我乎？对曰：与君王哉！周不爱鼎，郑敢爱田？以此攷之，其爲许国之田无疑矣。按去年公及齐侯，郑伯入许，据左传？则遂灭许据经，则许自此不见，至十五年，始书许叔入于许，盖当时三国同入许而鲁，实取其田，郑虽利，其与已接境，而欲得之，势不可也。今度许已归服，必不复兴，又乘桓公弑立，恐惧不自安之时，自可必得之而无以爲辞，故特爲垂之会，欲以璧假之，假之爲言婉其辞，以示不强，取而于鲁亦无嫌也。先儒但见郑先归鲁祊，今来假许田，遂以爲相易，殊不知郑始结鲁以拒敌，故归祊以市鲁，鲁今簒君以求援，故赂田以偿，郑其地，虽若相易，而其事不相涉也，夫郑伯既乘隙以邀利，而鲁又尝入郑之祊，今又得郑之璧而许田本非鲁有，遂因以赂之，可以灭口而掩恶，又何惮而不爲耶？
夏四月丁未公及郑伯盟于越
公自会垂之时，固欲结郑援以自安，郑既得许田，始与公爲此盟，以成公意也，公以会垂未可保，其必信也，故又爲此盟而位乃定焉，夫弑逆之人，凡民罔不憝，而郑纳赂与盟，以定之，其罪大矣，故书日以详着其恶。
秋大水
君修德，则和气应而雨，若今桓行逆，德致隐沴，乃其宜也。春秋书大水者九，义见十三年。
冬十月
一时无事书首月存天道王法也
二年春，王正月戊申，宋督弑其君与夷及其大夫孔父，宋华督将弑殇公，孔父正色而立于朝，则人莫敢过而致难于君者，于是先攻孔父，殇公趋而救之，皆死焉，人臣死君难，故书及以着其节，称大夫，以明不失其官也，夫死者，人之所甚难，而忠臣义士慷慨发难，虽不救而以身死之，世人见其事之不成，从而咎之者众矣，圣人特着其节，又称其官以勉进忠义之士，使爲于不可爲之时救于无可奈何之际，故春秋见弑之君三十有六，而死难之臣，三人而已，孔父仇牧，荀息是也。按宋世系正考父生嘉，字孔父，其孙睾夷，因以爲氏，昔人名嘉而字，孔者多矣，郑公子嘉，字子孔，所谓司徒孔者也，楚成嘉字子孔，所谓令尹子孔者也，或谓名其君于前，不当字，其臣于后，则父亦名也，是不然，与夷之名，此正之不可变者也；何害于孔父之字，且郑伯寤生，卒而继书祭仲，仲亦名乎？殇公立十年督迎公子冯于郑而立之，以亲郑也，宋郑交恶，由宋穆公启之，故华督得以爲辞也。
滕子来朝
此滕侯也，而称子者，示外之也，礼曰：东夷北狄，西戎南蛮，虽大曰子，故呉楚僭王，而春秋亦书曰子而已，先儒谓五等之爵，自有定制，其所升黜，皆由霸主，若春秋擅自升黜，是自爲乱也是不然，当此之时，霸主未起，孰黜之乎？春秋天子之事也，孔子曰：知我者其惟春秋乎！罪我者其惟春秋乎！正谓此也。春秋之诛乱臣贼子尤严，于乱臣贼子之党，使人知乱臣贼子之爲大恶而莫之与？则无以立于世，而簒弑之祸息矣，滕侯始与隐公同好，七年，往吊其丧，十一年，来朝于我，今隐为桓所弑，而滕不能讨，其同好之，贼反率先朝之，此不仁不义之甚，外裔之道也，故春秋因以外裔待之。
三月公防齐侯陈侯郑伯于稷以成宋乱
春秋之法，防不系事，以爲事之善恶，无足劝惩，则没去其事，而但着其出防之罪也防而系事者二，澶渊之会，宋灾故，自见本义，此书公防诸侯，以成宋乱，尢爲天下之大恶也，桓弑君而立方，惧诸侯之讨，已乃因宋督弑君，特会诸侯，以成其乱，春秋深嫉之，故以宋乱之成，归罪于公，公若防诸侯以讨宋，宋乱不成矣！惟公以乱助乱，是以成也是四国，始以宋之故，更相侵伐，今因宋督弑君，又各释其怨，立公子冯纳督之赂，而封殖之，圣人深罪，四国之君，无人君之道，保人之贼，私人之赂，反成就其志，俾贼而立于君之侧，政而归于贼之手，故特书其爵而系之以成宋乱，明此四君者，皆好乱之君也，故乱人以爲资。
夏四月取郜大鼎于宋
宋督赂四国以免诛，而以郜鼎归，公不曰宋使来归，而曰取于宋以见公，乃自以爲功而取之，専罪公也。
戊申纳于大庙
邻国之乱，力不能救，则已耳，今公反防，三国纳赂以成之，圣人实书之所以示其恶于后世也，公不知纳赂之爲恶，又欲夸于神明，置其器于周公之庙，以明示百官，是教之习爲悖逆之行也，然则庆父仲遂意如之，恶又何诛焉？圣人爲此惧而作春秋，使后世知宠赂之行，保邪废正，能败人之国家如此也，故日以谨之，且谓之郜大鼎，则宋安得而有之，此见宋公本以不义得之也，宋本以不义得之，鲁又以不义取之，周公飨义，必不受也，故书曰：纳纳者弗受，而强致之也，白华之诗美，孝子之洁白，美其不肯以不义，汚其亲也，况诸侯乎？宋以郜鼎赂鲁，鲁以许田赂郑，其罪惟均，故圣人所书之意亦同。
秋，七月，纪侯来朝，【案经文公谷作纪侯，左氏作杞侯，此从公谷】。
左氏因下有入杞之文，附防作杞，非也，杞爵非侯，凡称杞侯者皆纪侯自纪侯大去其国之后，纪不复称侯矣，弑逆之人，纪侯朝之，何爲不与？滕子同贬乎？当是时，齐欲灭纪，纪侯来求鲁爲援耳，非爲桓立而朝之也。
蔡侯郑伯防于邓
隐四年，蔡与宋陈衞鲁伐郑十年，又与宋衞伐郑，其积怨未解，今郑与齐、宋、鲁，陈皆释去前憾，故蔡与郑，于是始平于邓也，然至五年，而蔡人复从王伐郑，则此防亦不足恃也。邓嬴姓侯国也，地以国则邓亦与焉，左氏以爲惧，楚非也，时楚虽已僭号，尚未敢入侵中国，何爲而先自惧乎？
九月入杞
以滕纪皆来朝，而杞独不至故也。此年入杞，八年，伐邾，其辞虽略，而罪有余也，夫桓弑君莫入，莫伐幸也。乃反入人伐人，是使天下共蒙其耻也，是春秋之深意也。
公及戎盟于唐
隐滕与戎，盟于唐矣，未几而伐，凡伯则戎之不可信必矣。今必以桓有败盟之事，是以再爲此盟也。
冬公至自唐
君出而至，必告庙，此常事也，春秋所书，或过时且危之也。桓公自弑立之后，尝与齐郑陈防矣，皆同爲不义者也，至是逺与戎盟故危之，而书至盖戎，若不如三国之党恶则讨之矣，此圣人居夷浮海之意也。
三年春正月
春秋之法，凡首时书月，则书王此正月，不书王者，桓公弑君而立，圣人虽不敢斥言，然岂可尽没其迹，故微文以见之，使后世可追攷焉，盖弑君之贼不可使，一日偷生，奈何缓之？至十八年之久，纵而不讨乎？圣人以桓弑逆自立，乃敢晏然，南面爲君以朝其臣民，故元年书王以正其罪，二年，又书王者，以王室微弱，力不能行天讨，而桓公之罪已显著，不可掩，若于二年而能诛之，虽爲小缓，亦足以为王诛也，今至于三年之丧毕，而竟自爲君而天王，竟不加诛，非天下无王，何以至此？自是遂不书王，以见当时之王，竟不能讨，而桓公之恶，竟遂其欲也。
公防齐侯于嬴
齐侯知公之弑逆，欲以文姜妻之，公亦欲援齐以自安，故爲此防。
夏齐侯衞侯胥命于蒲
胥命者何？自相命也，其命维何？相推爲牧伯也，昔齐衞之先盖尝爲牧伯矣，故齐管仲言，天子赐我先君履五侯，九伯皆得征之，而诗言黎之臣子作旄丘之诗责衞伯不能修，方伯连帅之职，是知齐衞本皆牧伯之职也，爲牧伯者，皆禀天子之命以令诸侯书曰：王言惟作命，未有诸侯而得言，命也，是以文王之爲西伯也，以天子之命，命将帅以讨夷狄之难，诗人歌而美之，今也齐僖衞宣欲修其职，不请于王而自相命焉，在易泰之上九曰：城复于隍，其命乱也，命乱则尊卑，上下不复辨方，伯连帅之职，无所统而强者爲伯而已，是无王也，此东周大乱之形也；春秋书之旨，在于此而传者失其意，使圣经微旨，久而不明，可爲重太息也，诸儒以伯爲霸字，盖本于方伯之伯衞本侯爵而旄丘，谓之衞伯则方伯连帅之称，伯固其所也，及方伯连帅之职废，而诸侯强大者遂行其职，故霸通于伯，而齐衞所以自相推也，然则二侯胥命，何爲不盟？地丑德齐，两不相服也，盟必有主者，主者爲尊胥命，则莫适爲尊，自是齐日强而衞日弱故不复相命而屡盟，盟则齐专爲霸矣，春秋之变，始于齐衞胥命而终于呉，晋争盟，自争盟，观胥命，所谓彼善于此也，故荀卿曰：春秋善胥命。
六月公防纪侯于郕
公自簒立之后，无歳不与诸侯盟防，盖结外援，以自固也，纪侯惧，齐亦欲亲鲁，虽郕亦然。
秋七月壬辰朔日有食之既
既尽也，食尽见爲异之大者，天下无王之象也。经书日食三十六而食之，既者二，此年与宣八年秋七月是也。天变之甚，独于二公见，孰谓无天道乎？日食义见隐，二年。
公子翚如齐逆女
翚于此称公子者，先公之子至亲且尊，而桓公以尝立已之故，命爲正卿故也。夫人母仪一国，上以奉宗庙社稷，内以率正，妾与君敌体，而公既不能亲迎，乃使公子逺迎之曾无嫌疑之心焉，齐女又不待礼乃行，皆不正其始也。
九月齐侯送姜氏于讙
礼，诸侯之娶女入国则称夫人，讙我地也，而姜氏不称夫人者，以齐侯身送之，有父之亲，未可系夫而称夫人也，自齐侯言，则宜曰季姜，而曰姜氏者，不正文姜，故不与其尽父之称也，且父母送女不下堂，况守土之君乎？今齐侯出境，而送姜氏于讙者，公子翚以之归也，岂逺父母兄弟之道哉！
公防齐侯于讙
讙之防实受姜氏于齐侯以归，而经但以防讙爲文者以爲万世之嗣，己则轻之，而公子逆之，齐侯之强，己则畏之，而亲往防之，是公之行，其重在齐侯而不在姜氏也，若齐侯不送，则公亦不至于讙，故书公防齐侯于讙，以罪之也。
夫人姜氏至自齐
不言翚以致者，公受之于讙故也。至者见于庙也，书至自齐，是不与其防于讙也，春秋之时，婚姻失道，鲜有贤女，辅佐君子，故文姜乱鲁骊姬惑，晋南子倾衞夏姬丧陈，上下化之，滔滔皆是，故自隐而下，内女夫人出处之迹，圣人谨而书之曰逆女，曰纳币，曰归曰来，曰薨，曰卒，曰，所以谨其终始，而着其罪也，然事有繁者，不可槩举，则略其常事，而着其非常者，故迎女，不亲则书之，居丧纳币，则书之归来，无故则书之防享，求妇则书之，凡非常之事，悉书焉，以惩以戒，爲万世法。
冬齐侯使其弟年来聘
隐七年，齐尝使弟年来聘，今桓弑隐而夺之位，齐既与之爲婚，又复使年来聘，春秋书此以见齐侯，与鲁虽簒弑易君，恬不爲意，其相聘也，初无继好，息民之意，各计利害如市，道之交驩耳，今来聘者，致夫人也，因致女而聘又非礼也。
有年
桓弑君而立逆天理，乱人伦，天地之气爲之水旱凶变，乃其宜也。今乃降，丰年以安之，使得凭厚而不忌，斯亦异矣。凡人力之所不能及者，必推之天，以天理之有常，不若人事之错乱也，今反常理，故书其异。
四年春正月公狩于郎
桓始婚于齐，而天以有年奉之，凡侈心生于中，则逸德见于外，自然之符也；郎鲁疆埸也，远狩于疆埸，危之也，何以危之？公有弑君之恶，诸侯皆得而讨之，鲁不是念，而远狩于郎，于是知其安于弑君，恬不懐惧也，夫先王以征伐不可偃于天下，故隐之于农，以武事不可夺，农时也，毎因农隙以教之，盖古者兵农未判一民而已，遂寓其令于四时田猎之间，而时田之礼，亦斯民之乐从也，故因追捕，而教以金鼔旌旗之用，因杀获而教以献，执俘馘之功，人知禽获之利而已，不知击刺之道，由于斯也，人知驰骋之乐而已，不知军旅之政，寓于斯也，然则讲练军实，缵习武功，以备不虞，以威夷狄，实在乎此，又岂直肆盘游，逐禽兽而已哉！然先王惧蹂躏之爲害，故于国郊爲苑囿，养禽兽以备之，文王之囿方七十里，其后诸国亦皆有之，若郑之原圃，秦之具囿，鲁之大野是也。故西狩于大野无讥焉，特爲获麟书耳，其他狩于郎于禚，搜于红，于比蒲于昌间，皆以非地而书也，凡非其地者，皆托搜狩爲名，实欲爲防战之备耳，况春秋之时，习于田猎，谓之贤，娴于驰逐，谓之好，未尝因田以教民也，设有能教民以战陈之事，又非其地，其非地之中，又有非时非礼者，此圣人不得不详，着之以垂世诫也。
夏天王使宰渠伯纠来聘
按天子之宰，以佐王治邦国爲职，今桓公内弑其君以自立，外又成人之乱，天王弗能讨，反使其宰聘之，示加尊宠，则天理灭，而人道亡矣，书天王言当奉天，而其所爲乃若是也，纠者，宰渠伯之名也，天子之宰不名，此名之者，见尊卑贵贱之义亡矣，桓自是益无顾忌，在洪范爲狂爲豫，莫之首贞，此有春夏而无秋冬之时，盖天理既灭，天运乖矣，阴阳失序，歳功不能成矣，故不具秋冬。
春秋集注卷四
钦定四库全书
春秋集注卷五
宋 高闶 撰
桓公二
五年春正月甲戌己丑陈侯鲍卒
按长厯正月甲申朔，月内无甲戌，而太岁乃在甲戌，恐纂年者误加之，或疑，甲戌，在去年冬十有二月而去，年不书秋冬，误着此月，或疑此日下书陈佗杀太子事，其简编脱，皆未可知也。陈桓公立三十八年，陈佗旣杀世子，遂自立。
夏齐侯郑伯如纪
春秋之法，诸侯来朝，鲁则直书朝以着其罪，公往朝他国，则书如而已，婉其辞也，其余诸侯相朝，皆略而不书，故二百四十二年外相朝皆不书，此书齐侯，郑伯如纪，盖嫉之也。夫纪国最小，而齐郑彊大，宜纪侯朝事之不暇，岂肯反朝之乎？盖齐侯将袭纪，先欲窥其虚实，而不敢自往，郑伯曲附齐侯，与之偕行，又恐为纪所疑，遂行朝礼而还，夫大不朝，小彊不朝弱，圣人不正，其怀诈以图人之国，使若诚朝然，故特书如纪，以着其。
天王使仍叔之子来聘
桓公弑君自立，不敢朝于天子，而天子遣使来聘者三，此何故哉？当是时，桓王失信，诸侯背叛，桓王虽谋婚于诸侯，诸侯莫之从也；桓公以篡弑之故，惧诸侯之讨，已欲自结于桓王，故因纪之故而为王谋焉，此桓王所以三遣使而来聘也，春秋书之以见桓公，怀姧思以纪之，婚姻结好于王，以掩大恶，庶诸侯之不已，讨而桓王，亦知诸侯有图纪之迹，因欲结鲁以援纪也，其曰使，仍叔之子者父在，而使子之辞也，夫仍叔为王朝大臣，若其老，则当悬车而退，安可不任其事，使其子代之，斯见王纲不举，容其大夫之子，参预国事，又见天王徇大臣私意，用其子弟之弱者，居公选之地，所谓官人以世也，不称氏者，世权不重于尹武也，周之盛时，乐正以诗，书，礼；乐，造士王太子，王子羣后之子，卿，大夫，元士之适子，皆造焉，説者皆曰为化民也，为选贤也，殊不知是乃爱诸臣之子，保诸臣之家也，人不教不善，不善则灾，其亲坠其祀，是身及家，以不教而坏也，故明王推恩羣后必先教之，与其有宠于今，孰若无辱于后，不务教而务官之以市井，言则未学而仕，其幸大矣，智者虑之，则为祸亦大，彼以不美之资，而假之势位，鲜不及也。
葬陈桓公
不书月史失之因鲁往会而着其臣子私諡之罪
城祝丘
庄四年，夫人姜氏会齐侯于祝丘，是齐鲁两境上邑也，齐将袭纪，公欲助纪而畏齐之来讨，故非时城，此以备之，且以桓之暴逆而夺民之力，则旱蝗应矣，城祝丘为大雩，与螽书也。
秋蔡人衞人陈人从王伐郑
王夺郑伯政，以其与齐侯谋纪故也。郑伯不朝王，王以诸侯伐郑，郑伯御之，战于繻葛，王师大败，射中王肩，圣人以桓王伐郑之举，非天讨也，故不书天王伐郑以贬之，何则？鲁桓弑君而自立，宗督弑君而得政，此天下大恶也，王不能讨，郑伯不朝，贬其爵可也，乃自将而攻之，移此师以加宋鲁谁？曰：非天讨乎？况陈佗杀太子自立而王，又不即讨，而反用其兵乎？诗刺桓王失信，诸侯背叛，此其事欤？旣讥天王，以端本矣，三国以兵会伐，而书从王者，所以明君臣之大义，君行而臣从之正也，或曰，三国称人，皆微者乎？曰：天子六军，其将皆命卿，今王自将之，则三国虽使卿行，亦不得以举名，尊尊而抑卑，亦云宜矣。况从王伐叛而致师败，伤王能勿贬乎？虽然，诸侯不可以敌王，而郑乃抗拒不服，反败王师，不可以训，故不书败，三国之君不行，而使陪臣从王，此又不待贬絶而罪自见也。
大雩
先儒谓成王康周公，故赐鲁重，祭得郊禘，大雩，非也，成王但命鲁祀周公以天子礼乐耳，非使鲁得用郊禘，大雩，天子之礼乐也，大雩于上帝，用盛乐也，诸侯雩于境内之山川耳，此礼自伏羲以来，未之有改也，成王岂不知哉！意者周之末，王赐之欤？昔鲁惠公使宰让请郊庙之礼于天子，天子使史角往而惠公，因止之，其后在鲁，始为墨翟之学，由此观之，使成王之世，而鲁已用郊庙之礼，则惠公何请之，有惠公之请也。鲁自是用之矣，殆由平王以下乎？故夫子曰：鲁之郊禘，非礼也，周公其衰矣，此其意可见矣。大雩，岁之常祀，当在建已之月，故无六月雩者，虽不旱亦祭焉。盖常事也，因其遇灾，非时而雩，则书之所以见旱太甚，且志其僭也，春秋大雩二十，凡不月者，雩而不雨也。
螽
旣旱又蝗则为农灾甚矣
冬州公如曹
外相如不书此书者为下文起也
六年春正月寔来
州公者，天子之公也，而曰寔来者，天子寔使之来，何以不书？畏诸侯之知也，何以畏诸侯之知，王师新败于郑，天讨不行，而反谋婚于鲁，是以畏诸侯之知，声言如曹而寔来鲁也，春秋如其寔而书之，故曰寔来，何以知其谋，婚于鲁以四月，公会纪侯于郕，冬，纪侯来朝，八年春，天王使家父来聘，十月祭公来，遂逆王后于纪，知之也，攷经则春秋之防，炳然可见，而传汨之，天王所为，其悖如此，是以春秋微其辞也。
夏四月公会纪侯于郕
天王为纪，伐郑，郑旣败，王师将与齐侯灭纪，纪来谘谋齐难，因谋纳后于王以自重焉，圣人书之以见，强国暴恣而弱，小者奔走之不暇也，虽然，以纪之微而捍齐之强者十有七年，此纪侯忧畏，谘谋之功也欤？郕我地。
秋八月壬午大阅
公欲救纪，故修戎备，夫为国之道武备，不可废，必于农隙讲肄保民，守国之道也。盛夏阅兵，妨农害民，失政之甚，名曰大阅，又着其僭也。
蔡人杀陈佗
佗逾年之君也，蔡人辄杀陈国之君，可乎？不曰陈侯，而曰陈佗者，盖以贼诛也，陈厉公蔡出也，故蔡人杀佗而立之，蔡虽他国以私杀之，然佗杀世子窃位，天下之恶，人皆得而诛之，故书，蔡人以见杀贼者，天下之公也，桓公亦一陈佗也。
九月丁卯子同生
此桓之子也，其称子者何？明嫡嗣也，喜有正也，然春秋方疾，桓之弑逆，而欲讨其罪而絶之又岂当着其嫡嗣，而喜有正乎？曰：此春秋之深意也，顾学者未之思耳，夫婚礼者将，上以事宗庙而下以继后世也，故君子重之子同之，生月日，谨之则以庙祀世系之重，实在于此，而诗刺庄公以为齐侯之子孙，岂不悖哉！夫隐桓以嫡庶不明而相篡夺，今庄公之生人，又疑之，故春秋所书，莫大乎此，然则诗人之言妄乎？曰：不妄也。襄公文姜之淫乱，盖在同生之后，当同之生齐，鲁未尝乱也，故特书之，使国统着明焉，观公羊同，非吾子齐侯之子也，之语，正与春秋之意合，况庄公母子夫妇男女之分，慙德多矣，不书其生，则其事不见此之谓微而显，当深攷之。
冬纪侯来朝
纪侯所以称爵者，志不在于朝，桓也，时惧齐，故数来朝，以求援耳，然而不能内修其政，以和辑其人民，效死以守，而区区求救于弑逆之人，其不能保其国也，宜矣！是时纪侯方谋连婚，于周以自重，故欲求公以为之中也。
七年春二月己亥焚咸丘
按左传，昭六年三月，郑人铸刑鼎，士文伯曰：火未出郑，其有灾乎？盖古者将有田事则焚莱，故礼记曰：季春出火为焚也，然后简其车赋，厯其卒伍而君亲，誓社以习军旅，今建丑之月而焚咸丘，何哉？咸丘乃鲁地之近齐者，故孟子以咸丘蒙之问，为齐东野人之语，盖鲁为纪谋齐难，先清野以备之，故二月而焚，咸丘所谓自焚也。鲁自是失齐好。
夏谷伯绥来朝邓侯吾离来朝
春秋之法，诸侯不生名，此二君何以名？曰：臣而弑君，天理灭矣，宜天下所不容也，而两国反相继朝之，奬乱助恶，悖逆天道，岁功不能成矣，故名，其二君而不书，秋冬与四年同也，然则十五年，邾人葛人，牟人来朝，何以书？秋冬乎？曰：四年，与此年，其义已明矣，三国之来别立义也。
八年春正月己卯烝
闭蛰而烝，当在建亥之月，周以建子为正，正月己卯，烝，则是去年冬祭，而今岁行之，得为礼乎？夫烝者，备物之祭，桓公以备物之祭，数享宗庙，可谓厚于其亲矣；春秋书其烝祭之勤，乃所以罪其弑逆之恶也，若曰桓非不知有宗庙，非不知有父兄，苟知其有宗庙父兄曾不思弑隠之残忍，何哉？其书之之辞，至缓其责之之意，至深真圣人之文，非精心极意者，孰能知之？
天王使家父来聘
谋纳后也，盖天王亦欲结鲁以援纪也，何以知天王之欲，结鲁以援纪以下文书祭公来，遂逆王后于纪，是遂与纪为婚姻矣，使诸侯知纪虽小国，而天下之母出乎纪也，又以纪自隠公已有婚姻之旧，而天王自知王室之弱，不能独援，特为之结，鲁以兼助纪也，不然，天王之使何为数数至鲁耶！
夏五月丁丑烝
正月旣烝矣，而非时复烝者，见其厚祀之意也。称其祀之厚，乃所以责其弑逆之深，诗猗嗟刺，鲁庄公而盛称其有威仪技艺，盖称之，乃所以刺之，春秋之文，盖类于诗，以意逆志，是为得之。
秋伐邾
桓自弑立，恃其彊恶，以凌小国，小国皆畏而从之，故纪也，滕也，邓也，谷也，郕也，杞也，或朝或会，惟邾恃旧，好而不顾，至是遂伐之，其曰伐邾，必有辞焉，邾不能奉辞，以讨桓公弑逆之罪，宜乎其反见伐也。
冬十月雨雪
建酉之月未霜而雪书异也雨自上下者也
祭公来遂逆王后于纪
祭公受命，逆后而先来，鲁以谋纪难，圣人特书祭公来，而以逆后为遂事，责其不防王命而轻天下之母也。
九年春纪季姜归于京师
王者以天下为家，旣逆为后，则天尊地卑，乾坤定矣，覆载之间，皆臣子也，天王旣使祭公逆王后，则王后所过之国，皆当致其臣子之恭，今乃曰纪季姜归于京师，此岂待王后之礼也哉？曰：古者后夫人必娶嫡女，故天子求后于诸侯，诸侯对曰：夫妇所生若而人，若姑姊妹则曰先君之遗女，若而人于诸侯，则曰：不腆先君之嫡若而人，是以伯姬归于纪，则叔姬为之娣，今曰季姜，则非嫡矣，不可以母天下，春秋所以严其名也，以此为防，而后世犹有以卑人为后者。
夏四月
秋七月
使当时天子诸侯皆无轻动妄举，常若此二时，则圣人岂复作春秋耶？
冬曹伯使其世子射姑来朝
曹伯初以桓弑逆不朝旣，而以鲁伐邾之故，畏鲁之强，乃急使世子朝之按，周官典命，凡诸侯之适子，誓于天子，而摄其君，则下其君之礼一等，然则世子固有摄君之礼，盖以朝于天子，有时而不可，后故老疾者，使世子摄之急，述职也，诸侯间于王事，则相朝，又何摄之？有按明年正月，曹伯卒，则此年冬固己，有疾弑逆之人，固不必朝，幸而有疾，不能来，则亦已矣，乃使世子朝是危道也。
十年春王正月
桓公弑立，积年无明，王以讨之，圣人不与大恶之人，久居其位，故十年复书，王以谨其罪，而先儒以为正终生之卒也，若此年为正，终生则前五年正月，陈侯卒，何为不正之哉。
庚申曹伯终生卒
夏五月葬曹桓公
因鲁往会而着其臣子私諡之罪
秋公会衞侯于桃丘弗遇
弗者迁，辞恶失信也衞侯先与公期旣，而复与齐，郑合谋，将以伐我，故公往会而弗遇，此固衞侯之失信，然亦见公以弑逆，为诸侯所弃也，在易屯之，六三，以阴居阳，其身不正而轻躁妄动，求应于五，五应在二而弗见纳，圣人戒之曰：君子几不如舍，往吝，夫子以世人未达，几之理也。复于系辞赞之曰：几者，动之微，吉之先见者也，君子安其身而后动，易其心而后语，定其交而后求，君子修此三者，故全也，夫桓公身负弑逆之罪，而又轻躁妄动，为人所弃，与易相契，圣人深为万世之戒也。
冬十有二月丙午齐侯衞侯郑伯来战于郎
春秋之中，诸侯加兵于鲁者，为不少矣。未有书来战者，此不书侵伐我，鄙而以来，战为文者，见彼曲我直，我有辞也，左氏载其事曰：郑世子忽有功于齐，齐人饩诸侯，使鲁次之，鲁以周班后郑，郑忽怒，请师于齐，齐人以衞师助之，盖以齐衞尝胥命故也。夫我则有礼，而彼反兴戎，故特变文曰来战于郎，郎鲁地，地以鲁，则鲁与战可知矣而不出，主名者三，国非义加兵于我，故以三国自战为文也，此郑主兵而序在齐衞下者名虽因郑而事实本齐，齐侯知鲁援，纪无所发怒，故激郑而嫁，其祸于鲁也，夫鲁桓有弑逆之罪，三国党之而不问，乃区区以鲁班为讨，此圣人所以深罪之。
春秋集注卷五
<经部,春秋类,高氏春秋集注>
钦定四库全书
春秋集注卷六
宋 高闶 撰
桓公三
十有一年春正月齐人衞人郑人盟于恶曹
此即齐侯衞侯郑伯也，而书人者，圣人恶三国之不能讨，弑君之贼，以正人之国，而徒残民焉，以逞其欲，则此盟不足，为神所听，故前书来战，此夺其爵，与公会衞侯于桃丘，弗遇事义，参见圣人之意深矣。
夏五月癸未郑伯寤生卒
郑庄公立四十三年，世子忽立，是为昭公而不终于位，自是五世兵革不息，自入春秋攷之，其存心处，虑见庄公之积不善，知其必有余殃矣。
秋七月葬郑庄公
郑忽旣立不待五月而葬其父是生乱阶
九月宋人执郑祭仲
宋人怨郑久矣，恨力不能报耳，祭仲郑之权臣也，君之废置，尽在其手，宋公诱而执之，使废嫡立庶者，盖欲郑之偿，吾赂故尔，祭仲身为郑卿，国之安危所系，不能慎重，轻出其国，旣见执于宋，则当尽死节以拒宋，乃所以报国也。今就执而突遂归，忽遂出，则是祭仲纳突而逐忽，其废置之权，在祭仲矣，诗刺祭仲谓之权臣，而公羊氏，因以为可与权，岂不异哉！虽然，乱郑国者，实由宋公，故春秋夺其爵，而贬称人也，祭仲称字者非贤之也，以天子之命卿，故字之也。春秋尊王命贵正卿，乃所以大祭仲之罪，而深责之也。
突归于郑
突自外入，篡其兄而曰归者，见祭仲已立之也，不曰祭仲立突者，圣人原其情实，自宋公逼之，若书祭仲立突，则罪归祭仲，而未见祭仲之本意，故蒙上文而书突归于郑，以见宋公，擅立诸侯之罪，突外假彊大之势，篡兄而自立，故不书，公子言不可以有国也。
郑忽出奔衞
忽不称爵者，未逾年也。若称子则已葬矣，其称郑忽以国系之，明其正也，旣立出奔，而名之者，见其失国也，忽不能自固其位，以至于亡，由不能自固，而进退之，权在祭仲，仲旣被执，故突归为已立忽，出为失国也。
柔会宋公陈侯蔡叔盟于折
此盟谋定，郑突也，故宋公为主，柔鲁大夫之未命者，叔蔡侯弟也，凡异母弟曰叔季，许叔蔡季，纪季皆诸侯之异母弟，尔诸侯之弟国而字之言，与君同体也，鲁柔蔡叔，敢与诸侯抗盟，亦宋公，陈侯、自取之也。春秋凡陪臣専征伐盟会者，据左氏之文，有禀其君命者，有不禀其君命而自出者，而经无明文以别之，盖以当时陪臣非自己之専君命，即辅其君，以専天子之命，圣人皆不与之也，昔人论春秋无贤臣，以为诸侯之视，天子犹父也，陪臣于诸侯，亦犹子之于父，则其视天子犹祖也，人子孝于父者，必欲其父孝于祖，陪臣忠于诸侯者，必欲诸侯忠于天子，则忠孝两全矣，今陪臣皆强公室，而弱王室，是弱祖而强其父也，佐诸侯以敌天子，是佐父以敌其祖也，贻祖之怨成父之逆，恶莫大焉，故管仲相桓公，霸诸侯，一匡天下，虽不自専，惟辅其君，一以専天子之命，是亦挟父而叛其祖也，春秋惟一，管夷吾尔，而犹若是，谓之无贤臣也，宜哉！
公会宋公于夫钟
宋公以立突，故多责赂于郑，郑人不堪，宋公怒，为夫钟之会，以谋之会者，外为主公，宋出也，故往会宋公因为之请平焉，盖十年郎之战，由郑忽也，故公怨忽而助突，可谓喜于助乱者矣。
冬十有二月公会宋公于阚
阚我地，宋公不与郑平，必欲得赂，于是公又为阚之会，复为突请焉，呜呼！公为郑之意，亦可谓勤矣。
十有二年春正月
一时无事书首月存天道王法也
夏六月壬寅，公会纪侯，莒子盟于曲池，【按经文公谷作纪侯，左氏作杞侯，此从公谷】。
曲池我地，寻隐二年，密之盟也，纪有齐难，故公寻旧盟，以笃好。
秋七月丁亥公会宋公燕人盟于谷丘
谷丘宋地，宋公连燕，人将以讨郑，故公复往会而为之请平，因与之盟也，入春秋以来，燕未尝预中国之会，亦未尝交玉帛之使也，其孤特僻陋，可见于此矣。幸而谷丘之盟，与中国通，曾未旋踵而反，伐所与盟之国，是以春秋贬之。
八月壬辰陈侯跃卒
陈厉公立，七年，子免不得立，立其弟林，是为庄公。不书葬者，蔡人杀陈佗而立之，不正尤甚于衞宣公也。
公会宋公于虚
虚宋地，用见宋益懈，疎公，而公强从之不已，秖自辱也。
冬十有一月公会宋公于
亦宋地，公委宗社人民，而六出与宋会，盖公憾郑忽而欲定突，是以不惮屈辱，力为郑请，然诸侯临莅，一国之民，民不可一日不治，则国不可一日去之，故先王之法，诸侯无事不得出，其四境朝事，天子则出境，天子巡狩，则出境方伯，率诸侯以征伐则出境，亲迎则出境，若无事而出境则诛，春秋之时，侵伐盟会，无时无之，诸侯未尝安居国中，以治其民也，强大之国，则奔走之弱小之国，则侵陵之未尝一岁而无出境之事也，圣人悉书之，以着其罪于罪之中，又为之轻重焉，盖当时王政不行，天下无王，诸侯不从事于盟会，则又无以安其国，故有相会而谋，安天下者有相会，而谋侵伐者，各从其会，以见其事，以王法论之，凡诸侯去其国家而擅相会者，皆罪尔，圣人又通以一时之权，而较其轻重也，今公区区为郑而数出会宋，宋公亦为求贿，而数与公会，皆非为国为民，其罪均尔。
丙戌公会郑伯盟于武父
武父郑地，宋公辞平，故公自还，遽会郑伯，而谋伐之，夫宋，郑之事，公何必预焉？而同恶相济，一至于此！传曰：为义偃兵，造兵之本也，是故谨而日之。
丙戌衞侯晋卒
卒，而日之蒙上文也，重书，丙戌，必有一误衞宣公立十九年，其子朔立，是为惠公。
十有二月及郑师伐宋
宋责赂于郑而无厌，屡盟于鲁而无信，故二国，声其罪以致讨，其曰伐者，讨有罪也，然宋虽有罪，而鲁与郑，不容无贬，故内没公而书及郑不爵而称师，均其罪也。
丁未战于宋
书伐，又书战者，宋人之罪，虽为可伐，然桓公弑兄自立，郑伯篡兄自立，其恶均尔，郑旣假宋援以篡国，及旣，得国不偿，宋赂公弃宋和好，助郑兴戎，是谓凶德，参会圣人深恶之，故重书战于宋若鲁，郑二国自战，然与来战于郎同义，春秋恶其敢行非义，怙终不反，故为之尽其辞焉。
十有三年春二月，公会纪侯，郑伯，己巳，及齐侯，宋公衞侯燕人战，齐师，宋师衞师燕师败绩。
此因丁未之战，胜负未决，故退而各挟其党以再战也，曷为后日得纪侯，齐侯，然后能为日也。然内兵以纪为主，外兵以齐为主，而不以郑，宋首兵者，盖齐欲图纪久矣，六年，公会纪以谋齐难，是年，纪侯又来朝，欲求平于齐，齐人以郑忽尝有功于已，亦欲伐突，故因郑宋之战率衞以助宋也，鲁先已与郑连兵，亦以郎之战，怨齐，闻齐人助宋故又率纪以助郑也，圣人防显阐幽，恶不再贬，丁未之战，已讥鲁与郑宋矣，今齐纪助兵势伤夷，七国之师，故发其罪，以为首恶，但书及而不书伐者，所以深恶七国，无名兴师，交相攻伐，其罪均也，公旣为郑，率纪以败，四国之师，遂少纾纪难，至十七年，乃会于黄，以平之，燕战则称人，败则称师者，背谷丘之盟，卖信而沽怨，故战称人败，皆以众故称师也。
三月葬衞宣公
凡诸侯在丧而有境外之事，以丧行者，称子以吉，行者称爵，此见衞侯非有急，故背殡用兵，自取败绩，罪不容诛，且见鲁人不废丧纪，因以着其臣子，私諡之罪。
夏大水
九畴以五行为本，五行以水为本，是民一日非，水不生也，自尧有洪水之患，使禹治之，禹能疆理天下，正其经界，有畎有浍，有沟，有洫有川，有遂絶无水患，但有其利，故年之丰凶，一系农力，而水旱不能为之害，何者？经界旣正，则畎浍沟洫川，遂之属徧乎阡陌，或天时久雨，则由畎注浍，由浍注沟，由沟注洫，由洫入川，由川入，遂以次疏导入河入江，至于海，盖以决之，而不为灾也；或天时久旱，则于沟浍川，遂之间，递引其水以为灌漑，又得其利焉，春秋之时，暴君汚吏坏其经界，使畎浍沟洫之属，皆芜平而不治，于是遇大水而无以决，遇大旱，而无以漑，民为兵战所驱，无暇治田亩，圣人书大水者，上痛禹迹之亡，下悼井田之废而生民，受其大患，无以拯济之也，春秋书大水者八，而此独书夏者，又见其害于耕也。
秋七月
冬十月
义见九年
十有四年春正月公会郑伯于曹
郑伯欲结曹好，故公往会之也，公与郑伯皆有篡逆之大恶，天下所不容，今相会于曹，曹之容，恶可知也。
无冰
圣人之治天下，苟可以防患者，无不备也，冰可以达阳和之气，又足以御暑，豳风，七月之诗，周官，凌人之职可见矣。今书无冰，则非特见，其时燠之异，而凌阴无所藏，又何以为备乎？凡不宜无曰无。
夏五
先儒谓传疑也。圣人作春秋，为万世法，岂有传疑者乎？后之传者，或脱月字，或误加五字耳。
郑伯使其弟语来盟
修曹之会也，夫郑伯以不正篡其兄，又数出会以伐人之国，今遣其弟以盟于弑逆之人，罪何如哉？且将命者大夫之事，不可使弟也，语为子人氏，实达君命，其宠任之，盖有自矣，曰：来！盟者来盟于我，彼欲之辞也？曰：涖盟者往盟于彼，我欲之辞也，郑鲁旣同恶，又相疑忌，而屡盟可恶之甚也。
秋八月壬申御廪灾
春秋记灾不记，火灾者，天所为也，火者，人所为也，天所为，故谓之变，而记之人所为，则被其灾者，乃火之性尔，何足记也？御廪灾，此将不得奉其宗庙之象也。宗庙之事，君躬耕夫人献种稑之类，以共粢盛，今御廪灾咎在君夫人矣，宗庙鬼神之怒，兆见于此矣。
乙亥尝
新谷收而遇灾，天意可见矣。岂可遽用？其余以尝乎？且始谷而尝，尝者物成之祭，周之八月，夏之六月未，当尝而尝已为非礼，况因灾之余，而遽以祭之，是不顾神灵之享否，为具而已矣，此见公无恐惧之心，不恭孰甚焉？且人君将祭，必前期斋戒有司各谨其职，今壬申，乙亥，相去四日尔，不成乎斋也。
冬十有二月丁巳齐侯禄父卒
宋人以齐人蔡人衞人陈人伐郑
此诸侯之师也，累数者也，加以焉。着宋首恶也。夫折之盟，陈蔡在焉，纪之战齐衞在焉皆与宋同，好恶者也，宋公不道，执人之卿，易人之君，旣又求赂无厌，深怨突之背己，而自量其力，不足以加之，于是复以齐蔡衞陈之兵伐之，夫诸侯之国，甲兵有制，皆统乎天子，乃敢私用之，与私为之用，以伐人之国，大乱之道也。宋公之罪，斯为尤重，故加以焉。以者行其意也，四国助宋兴，兵不道之甚，故皆贬，而人之贬四国，则病桓可知，以十二年十三年之战，鲁实为之故也。然而书伐者，郑亦有罪焉尔。
春秋集注卷六
钦定四库全书
春秋集注卷七
宋 高闶 撰
桓公四
十有五年春二月天王使家父来求车
君取于臣，谓之求可乎？曰：不可，然则此何以书？求曰：讥天王之无王道也，所谓桓无王者，岂独桓受其贬乎？有王而曰无焉，天王之恶亦大也，弑君之贼，不惟不诛之，又数聘之，今又命大夫有求于彼焉，斯不王甚矣，昔成王命鲁祀周公以天子礼乐，鲁因是而僭乘天子之车，故子家驹数，鲁之僭曰：乘大辂，诗人颂僖公曰：龙旂承祀，六辔耳耳，此天子之车也，按天子五辂，见于周礼，与顾命所用不同，左传成二年，鞌之战，公赐三帅先辂，三命之服，则鲁有天子之车辂矣，周世旣衰，诸侯不共贡，王府车辂不足于用，故命使就鲁以求之，斯见王室衰微，而不足诸侯，僭窃而有余，交讥之也。
三月乙未天王崩
桓王在位二十三年，世子他立至庄，三年，始书葬者，桓王失信，诸侯背叛，丧礼不备，未成葬也。
夏四月己巳葬齐僖公
鲁不供天王之丧而防齐，僖之葬其颠倒甚矣，因往会而着其臣子，私諡之罪。
五月郑伯突出奔蔡
突假宋之援，以弟篡兄，居位数年，患祭仲之専，将杀之，为仲所觉，故避仲而出奔，圣人因其出奔，故书名以絶之然突之出奔，非国人絶之也，止避祭仲尔，虽然，前年，蔡人从宋伐郑，而突也，曷为出奔？蔡曰：宋人以蔡伐郑，而蔡听命焉，不得已也，蔡之于突，实无憾尔。
郑世子忽复归于郑
君存称世子，君没称子，郑伯旣没，而忽犹称世子者，何也？忽之出奔，但不能自固其位，尔人皆疑其不正，故因其归而正名曰世子，以明冢嫡，当嗣也，不曰复归，则无由知其尝有国也，夫突假宋之援，以篡兄之位，旣得位而遽伐宋，是已与宗絶矣，祭仲本立忽，但偪于宋而立突，突旣絶宋复欲杀仲，又不自安，而出奔，故世子忽得祭仲之援安，然而复归也，然忽虽世子当立，郑人不君之观，郑诗所刺则其不肖可知，故终始名之春秋，诸侯及大夫出奔，或见执者，其反国也，或书归或书入，或书复归，或书复入，此乃原情定罪，轻重之差也，凡书归者易辞，然未必尽善，凡书入者难辞，然未必尽恶，复归者已絶而复归，又易于常之归也，复入者已絶而复入，又难于常之入也，若夫善恶之制，轻重之义，则不可一，槪求各系其事也。凡书归入，而言自某者，但挟彼国之势，而其重乃在于归入之人，凡书纳者，则其重専在于纳之者矣，明乎此，则皆可以类而推也。
许叔入于许
许自隠十一年三国，入许之，后遂属于郑东偏，今庄公旣卒，郑伯旣出奔矣，而世子忽复归故，归许叔于许以为援，然不曰归，而曰入者入难辞也，明忽不足恃也。且许先王之建国也，叔不能仲正义于天王，或求直于大国，以反厥邦，以复先君之宗社，而乃乘郑乱而得归，则非复国之义，故书入以讥之，然而字而不名者，明其为庄公之异母弟云尔，且叔实无罪，若书其名，则与篡者无辨，此春秋别嫌明防之义，与齐小白阳生之入异也。
公会齐侯于艾
鲁尝与齐絶矣，自僖公卒，襄公新立，至是，公复通好焉，而齐襄居丧，出会越礼畔道，自是与文姜为乌兽之行，而桓公彭生之祸，兆于此矣。故春秋志之，以齐侯为主。
邾人牟人葛人来朝
累数者，何班见也？僭也，夫来朝者，必其君也；而称人者为天王崩，不修臣子之礼，以奔其丧，而篡逆之人，人皆得而诛之，反相率而朝之故也。夫以三国羣众之多，可以讨其篡逆之罪，今乃旅朝焉，故以夷狄书之，而鲁侯晏然，受诸国之朝，不待贬絶矣，葛本伯爵，先王之建国，以其微弱，故居下。
秋九月郑伯突入于栎
前曰：归外恃宋内恃祭仲也，今曰入宋，怒而仲改也，栎者何？郑之别都也，突自此至庄，四年，会于，称郑伯，二十一年，又称郑伯突卒，则自入栎之后，遂能有郑，而忽自复归，春秋不书，圣人之微，意可知矣。忽为世子，法当为君而为权臣逐之，支庶篡之，孔子虽罪，其无君人之道，然尝与之为世子焉，嫡庶之分，不可乱，兄弟之伦，不可逾也。突有大臣之应邻国之助，篡兄之位，而竟立为君，在位二十余年，虽曰不正，而以忽不肖之故国，人君之诸侯纳之，故书郑伯，斯可以见居正者已不能保，则他人得以取之矣，书入者，亦见其义不容也。
冬十有一月公会宋公衞侯陈侯于袲伐郑
伐郑者何？伐忽而纳突也，突无道篡国，诸侯当伐突而恤忽，今反欲出，忽纳突废嫡立庶，其罪大矣，宋公始纳突反为突所伐，今又复连诸侯为突，伐忽无道之甚，不可胜诛，故不直书，会伐郑者，宋知纳突为非义而疑之，故以会致三国，三国旣会，乃始谋助突，故先书会袲而后书伐也，谷梁子曰：地而后伐，疑辞也，非其疑也，夫忽突之是非邪正亦明矣。何疑之！有疑于为义，而果于为不义，此春秋之所非也，四国伐忽而齐不之救，所谓卒以无大国之助。
十有六年春正月公会宋公蔡侯衞侯于曹
诸侯相见于郤地曰：会今在其国，非会也，是亦朝也，然大无朝小之理，故亦书曰：会盖去年袲之，会欲伐郑而不果，故此会复谋之。
夏四月公会宋公衞侯陈侯蔡侯伐郑
春与曹谋，而曹人不肯今又与陈侯同伐盖突，善结诸侯，故皆为之致力也，宋初伐突者，期于服突而已，不期忽之归也，突奔而忽归，则不利于宋，故宋公连年，伐忽以入突，以此言之，郑国之乱，宋公实为之，故以宋为首恶，蔡入春秋以来，与中国盟会侵伐，未尝居陈衞之下自此伐郑之，后陈衞常处其上，何也？盖蔡国迫于楚，于是始服属于楚，圣人恶其首，去中国即夷狄故抑之，而处于陈衞之下也。
秋七月公至自伐郑
见公勤劳于郑也，公身为弑逆，又兴师动众，连结诸侯，递年伐郑，以乱人之嫡庶，岂亦自为地乎？故书至以罪之。
冬城向
春秋有二向，此我之邑也，见公本不以诚信，结诸侯惟以诈伪相盟，会虽与四国之君同伐人之国，而其心常恐他国之人加兵于己，是以驱其民先城向以备之，下书十一月，则此乃十月农功，尚未毕也。
十有一月衞侯朔出奔齐
衞宣公纳伋之妻，生寿及朔朔，谮其兄伋因并寿杀之，旣立之后，骄而无礼，二公子之党怨之朔，惧而出奔，天王因治其旧恶而废之，遂立公子黔牟为衞侯圣人于朔之出奔也，特名以絶之，盖春秋之法，凡诸侯不能嗣守先业，上下乖离，播越失地，自取奔亡之祸者，皆生名之朔，齐甥也，故奔齐观衞风二子乘舟，见国人哀思，伋寿如此，是以知朔之不安其位，众心去之矣。
十有七年春正月丙辰公会齐侯纪侯盟于黄
黄齐地，此盟本为纪也，纪惧齐之见图，毎为之备，而齐人多诈，故为此盟，示之以不疑，俾之弛怠，而不我虑，是以寻盟旣退，鲁遂与齐战于奚二年之后，齐遂迁纪之三邑，足以知盟之无益，而侵伐随之矣。
二月丙午公会邾仪父盟于趡
趡我地，与蔑之盟，同彼来而我，及之也，夫鲁自七年伐邾之后，至十五年，邾人来朝，盖畏公之彊也，至是来为此盟，岂非诸侯有谋，邾者欲求鲁之援故耶？观下文可见。
夏五月丙午及齐师战于奚
二国春方盟会，而夏遽交战，彼以疆事兴师而来，则鲁宜有以谕之，凡战：由主人，主人服罪，则不战矣，此书及齐人战于奚盖罪，鲁也，不书败者，盖鲁败也，奚我地？
六月丁丑蔡侯封人卒
蔡桓侯立二十年其弟献舞立是为哀公
秋八月蔡季自陈归于蔡
季蔡侯之弟即献舞也，蔡桓侯无子，莫知谁之立也，季于是避于陈，今蔡侯卒，国无正嗣，兄终弟及，于经为顺，于是献舞因陈之，援而归，故书，自陈归于蔡，以见其顺而易也，凡书所自之国者，彼国有奉焉，而此因其力以济之也，均为有罪矣，而献舞之归，内外无难与他归者异，故书字以别之。
癸巳蔡桓侯
季归，不逾月而遽其君者，必有他嫌故尔。旣乘丧而归，必欲得王命，于是托以奉王之意，不敢僭諡，僭爵而请于天子，故天子赐之，諡曰桓侯也，圣人因而书之，以正名分，且见诸国称公者，皆臣子之私諡也。自周以前，天子诸侯皆无諡，也自文。武之后，周公始制其礼，然书称齐侯吕伋，鲁侯伯禽，岂有諡哉？及召康公之后，诸侯始有諡矣。然皆从其本爵，而諡之书，称平王锡晋文侯是也，由平王以降，诸侯皆不请諡于天子，自僭称公而名分，始不正矣，夫私諡称公，公諡称爵，举一是，则诸非可知，春秋之法，因贬见襃，因襃见贬，皆在于言外，故读者不可不精心。
及宋人衞人伐邾
此见桓之无信也，夫春与仪父盟于趡，宜其复通前好矣，今乃自背其盟，同宋人衞人伐之，是诚何心哉？夫宋人者，岂非弑君之党乎？自宋督弑君，而贼犹未讨也，夫衞人者岂非逐君之贼乎？自衞侯见逐而贼犹在国也，今公与他国弑君，逐君之党，合心同党，以伐同盟之邻国，则公之恶不容于世矣，圣人不书，公而止书及者，以桓之罪显然，如此千载之下，皆知其与宋人衞人伐邾者，鲁侯也，不必斥言之。
冬十月朔日有食之
无王十有五年，而日再食，盖若始而终也，按长厯是庚午而不书，日者因旧史也，凡日食，皆所以警惧人君而先儒以为正阳之月，则忌，呜呼！岂有他月而不忌者哉！后世人君不知畏天而无戒惧之心者，其此言也夫！
十有八年春王正月
此复书王者，圣人悯当时之乱，使弑逆之人，卒无明，天子贤方伯讨之，安然久居其位，故于末年书王，以谨其罪，且着弑逆之人，虽不见诛，于即时当见，诛于岁月，不见诛于其生，当见诛于其死，不见诛于终身，当见诛于万世，此圣人于桓末年书王所以为后世之戒也。
公会齐侯于泺
艾之会，黄之盟公，虽复与齐通好，而继有奚之战，而此泺之会，公不悟者，蔽于姜氏故也。公之悖乱取弑，足以为后世之戒矣，是会也，夫人预焉，而不书者，公初不与夫人偕行，旣而夫人自鲁来会齐侯，而公因与之俱如齐也，然则公非王事而出境逺会又数失信，是乃所以自取祸，尔未可以専罪夫人也，泺齐地，今济南府有泺水是也。
公与夫人姜氏遂如齐
不言及，而言与者，春秋之法，以内及外以上及下以尊及卑，以中国及夷狄，皆以及者为主，而与者不相属之辞也。今公不能制，姜氏乃与之同如齐，故变文示法，以不相属之辞，书之以见公之如齐，非公之志，夫人之志也；书与以示夫人之志者，明弑桓之罪，在夫人也，其曰遂如齐者，以见公本会齐侯于泺，以夫人继至，遂与以偕行，公之所遂，遂夫人也。
夏四月丙子公薨于齐丁酉公之丧至自齐
齐侯与姜氏通，公谪之，姜氏以告齐侯，齐侯使公子彭生贼公书曰：薨于齐而不书，所薨之故，不忍言也。所以养臣子之志，而厉忠孝之心也，夫桓公弑君而篡其位，卒不免，见杀于人，而不以讨贼之辞，加之者齐侯，但杀鲁君尔。不讨其弑，隠之罪也，故圣人亦据而书之，所以絶篡弑无已之乱也，盖桓公虽弑立，而齐尝与之盟会，与之侵伐，与之婚姻，平居相好，称为邻国，若忿怒相杀，则曰：吾讨贼矣！是启乱召祸，开相杀之门，故圣人原情定罪，不以弑贼讨之，所以豫防无已之乱也，公薨于他国，则当书其丧之至，然桓公内不能制，其夫人外，见杀于齐，侯生而往，死而归鲁国，臣子之心，宜何如哉？丧在于外，必至于内，然后能葬，故书公之丧至自齐，而夫人之罪，不言可知也，何则？泺之会不书，夫人出者，以遂如齐，见之也，丧之至不书，夫人入者，以孙于齐，见之也，不与其出，不与其入，圣人之意微矣。
秋七月
十七年冬，郑高渠弥弑昭公忽而立公子亹，是年秋，子亹会齐侯于首止，高渠弥相，七月戊戌，齐人杀子亹而轘高渠弥，于是祭仲立昭公之弟子仪为君，而春秋皆没，而不书者，以突为郑伯故也。
冬十有二月己丑葬我君桓公
称我君别，外丧也，九月而葬，慢也，辟土服逺曰桓此鲁之臣子私諡也。夫春秋之法，君弑贼不讨，不书葬，以为为人臣子而不能衞其君父乃至见弑于人，又纵贼不讨，忍耻以葬之，则虽葬犹不葬也。故必待贼旣伏诛，然后书葬，所以少寛臣子之责，而示君父之雠，不与共戴天也，今桓公见弑于齐，春秋不着讨贼之文，而遽书其葬者，此春秋之变例，圣人之微防也，盖春秋责臣子以讨贼者，以为可讨，而不讨也，至其所不能必讨者，圣人亦无责焉，忠恕之道也，夫以鲁视齐，齐为强，又非鲁之臣，如欲讨贼，则必至于侵伐，以伤其人，民争夺以亡其社稷，君父之讐未必能复而先君之土地，先已危亡，无辜之人民，先已残贼，则其为害于我，又有甚于不讨，贼之耻也，况擅动干戈以伐人之国，王法所不容乎？故鲁之臣子，圣人非不责之，但责以其君见杀于他邦，不责其必讨强齐，此春秋所以曲尽人情之难，而深虑危亡之必至也。
春秋集注卷七
钦定四库全书
春秋集注卷八
宋 高闶 撰
庄公一
元年春王正月
公上不受于天子，而父以弑逆得位，又不以其道，终无所受之，故不书即位者，不正其始也，或曰，庄公嫡长，其为储副，明矣，乃不可即位乎？曰：诸侯之嫡子必誓于天子，而后称世子，世子又必命于天子，然后为诸侯，安得擅有其国，而自即诸侯之位耶？
三月夫人孙于齐
鲁君及夫人出奔，圣人皆婉其辞而书曰：孙孙者，谦避之名，若内不见容而去，不复返也，若昭公，哀姜是已，今夫人往来于齐，鲁之间数矣，此岂出奔也哉！盖夫人向与桓公如齐，公以故遇祸，今及练期，又不奉其祭祀，遽出境以从，雠其无恩，于先君甚矣，男女辨姓，人之大伦，夫人之行，无人伦矣，故圣人因其如齐，特去姜氏而书曰：孙盖嫉之之甚也？其不替，夫人之号者，示子无絶母之义也。是时公年十有四矣，齐人旣归，恶于彭生，而鲁之大臣往往畏齐，且以夫人之故，不敢明言于公，而公亦未之察焉，所以公与夫人母子如常，而夫人数如齐，公亦数与齐侯会，而不知其恶，已播于万民矣。
夏单伯逆王姬
王姬下嫁诸侯，礼虽不传，而以义推之，诸侯固当躬至京师，天子置馆，命同姓之尊者，行宾主之礼，然后逆姬归本国，此亦男下女之义也。今齐旣不朝，王又不亲迎，而鲁之单伯反往逆之，盖庄王命鲁主婚故也。鲁之先君为齐所弑，不能诉于天，王已无臣子之道，且天王岂不知鲁有大丧，自可因而辞之，乃遽使单伯往逆焉，在谅阴之中，而修嘉好之礼，废经常之事，而为创见之举，天下固多同姓之国矣，何必在鲁？是鲁人默顺王命陷王于不义也，春秋恕天王之过，而责鲁尤深，故不书，单伯如京师，而直书单伯逆王姬，犹曰鲁自逆之耳。
秋筑王姬之馆于外
特为王姬，筑馆者，以公为之主，则不可于公之寝，又不可于鲁之庙，故特筑馆以逺嫌也且夏逆而秋筑馆，又见前逆之为太早计矣，于外者不在鲁国，宫庙之内也。
冬十月乙亥陈侯林卒
陈庄公初立正在桓王时至是卒
王使荣叔来锡桓公命
礼，诸侯嗣位，三年丧毕，以士服朝天子，天子锡之，黼冕圭璧然后归，以临其民，谓之受命，桓以篡弑，未尝入朝，未尝受命，今王命鲁主婚，故追锡桓公以宠之，夫宠篡弑，以渎三纲，是无天道，故去天以示贬，或曰天王之恶，莫斯甚乎？曰：春秋之义，以明微也。杀弟及出居则覩文而见义，至于锡，桓公命则废大义，灭人伦，与葬成风，同盖臣弑君，妾僭嫡，而王尊礼之，若不异其文，则无以见其恶，且鲁桓已葬矣，因鲁之自諡，而锡之尤为非礼。
王姬归于齐
夏逆秋，筑馆而冬始归，所以迟迟者，鲁知其不可，又以夫人之故不能自克故也。且书逆书筑馆而不书归，则无以见其事之终矣，姬不称伯，季尊王姬也，纪季姜特书者，以王后故，谨其辞也。
齐师迁纪郱鄑郚
此纪三邑也，邑不言迁，迁不言师，其以师迁之者，见纪民犹足与守齐，特恃众迫而迁之，且见纪力不赡，犹谋所以存国也，夫纪与齐乃同姓之国，况天子娶后于纪，而王姬又归于齐，岂无亲亲之爱，今乃背黄之盟，一举而迁三邑，盖自是遂灭纪矣。
二年春王正月葬陈庄公
因鲁往会而着其国臣子私諡之罪
夏公子庆父帅师伐于余丘
据二传于余丘，邾邑也，邑而曰帅师伐者，志庆父之得兵权，故大其事，若一国然也，庄公幼年即首以庆父，主兵柄，卒致闵公之祸，故于余丘法不当书，圣人特书之以志，乱之所由，为后世戒也，鲁在春秋，中君弑者三，其贼未有不得国之兵权者，盖庆父翚遂是也。
秋七月齐王姬卒
檀弓记齐告王姬之丧，鲁庄公为之大功，或曰，外祖母也，故为之大功，或曰由鲁嫁，故为之服，姊妹之服，夫庄公忘父雠而为之主，其婚，今未及朞而卒，又从而为之服，可谓尽礼于仇雠而无恩，于先君也。
冬十有二月夫人姜氏会齐侯于禚
夫人孙而反国，不书者，鲁人不受也，不以夫人録也，不以夫人录，而此夫人之者，子母之义也。夫人而氏之者，贬不再也，是时公幼，未习国事，故夫人得以托国事而出，会齐侯也。
乙酉宋公冯卒
观宋庄忮求败类，则穆公之不以其国与子有以知之矣。
三年春王正月溺会齐师伐衞
谷梁子曰：此公子溺也，其不称公子？何也？恶其会，仇雠伐同姓，故贬而名之也夫衞朔出奔齐，齐人欲纳之，然天王已絶朔而立公子黔牟为侯矣，鲁辄兴兵，会仇雠之人，抗天子之命，纳不义之君，其罪大矣，为人臣子，而所为如此，故贬而名自公孙，兹不贬矣，【原注，事在僖公，四年】。
夏四月葬宋庄公
因鲁往会而着其国臣子私諡之罪
五月葬桓王
平王之崩，求赙于诸侯，然后克葬，至于桓崩，七年，乃克葬者，盖承诸侯背叛，王师伤败之后，力益不足矣，夫以天下而葬一人，安可缓也？圣人书之，以着天下，臣子之罪也，若曰改葬，则圣人明书之矣，自庄王以后王室益弱，无有以缓葬书者，而有速葬者，抑以礼滋略欤。
秋纪季以酅入于齐
齐强国也，图纪久矣，而纪谋所以存国之道亦备矣，今纪侯自度灭亡无日，天王必不能正邻国，必不能救，与其絶祀残民生受屈辱，孰若使季以酅为附庸以事齐，庶几宗社之不陨也，此从权以纾一时之祸，不得已之甚，所以谋存其国，可谓切矣。槩以王法则，纪季擅以天子封邑，入于齐，齐侯不由天王之命，纳人之邑，均有罪也，故书入，以示义季，不书叛，已原其有兄之命矣，而又字之，何也？明其为纪侯之异母弟也，且析地而去，国降志以事雠，此非纪季之心也，以宗国为寄矣，圣人恕纪季而重罪，齐侯也。
冬公次于郎
郎我地之近齐者，夫纪鲁婚姻之国也，今齐欲灭纪先迁其三邑，而季又以酅事之，其国亡，而公以伯姬之故，虽有救纪之心，而不能决，往但次于郎，以示相亲，恤之意而已，圣人以其终不能救也，故但书公之所次，若无故而自出者焉，且鲁与齐有不共戴天之雠，苟能救纪，抑齐一举而两善并矣，是以圣人恶其见义不为也。
四年春王二月夫人姜氏享齐侯于祝丘
按礼，姑姊妹女子已嫁而反，兄弟不与同席而坐，况两君相见之礼，非夫人所用也，非夫人所用，而用之者，盖为名而已矣，名为纪故而享齐侯实，乃行其私意也，然春秋之法，责妇人轻观猗嗟，载驱南山之诗，亦岂尝専刺文姜哉？唐之武后非无才智也，使高宗能刑寡妻以御家邦，则武后之恶，未必至斯也，以高宗身不行道，是以至于此。
三月纪伯姬卒
外夫人卒不书，岂以纪灭亡，而伯姬忧愤所致，故欤？然此不记其卒，则无以见下文之义。
夏齐侯陈侯郑伯遇于
齐将灭纪，恐陈郑救之，故求于二国，结其驩心，先遇于，使纪失其援也，此郑伯即突也，或以为子仪则非也。忽虽世子其出奔，犹不得称子，其复归，犹不得称爵，以其实不能君，况子仪虽乘间得立，其为君微矣，岂敢轻去国，都而与诸侯会乎？故知此书郑伯即突也，其始终称伯，不没其实也，虽有篡兄之恶，君子以其纳王之功盖之矣。
纪侯大去其国
大者纪侯之名也，生名之着，失国也，按：齐之图纪，固非一日，先以兵迁其三邑，志固在于灭矣，纪量力之不支，无以为计，遂使季以酅事之，夫纪地不过百里，而去其四邑，则地几尽矣，今齐方与陈郑，遇兵未加于其国，而纪侯不暇葬其妻，遽委之而去，此何理哉？夫为国君者死社稷，不以难去，今纪无内难，但为齐所逼，而敌犹未至境也，借使齐以兵临我，犹当励其臣民，固其御备，而为之守，上诉于天子，近赴于邻国，求我之援，不幸而力不足，则亦死之可也，恶有先自委其国而去之者哉？先儒以太王之事，拟之过矣，太王为狄所侵，虽不得已而去，亦非敢自擅也，在诗有曰：古公亶父，来朝走马，率西水浒，至于岐下，爰及姜女，聿来胥宇，盖先奔告于天子，然后邑于岐山之下，故民从之如归，市也，今纪与齐同为天子，守土之臣，而齐人亦岂以狄人自待哉？春秋之作，所以明微齐之灭，纪其恶易见，纪侯之去，其罪难知，是以圣人不书，齐侯灭纪，而専罪纪侯之去也，先儒以齐襄复九世之讐春秋大之，此尤害教之甚矣，复雠，乃乱世之事，况以九世乎？汉武帝因此而雪，平城之耻，兴大兵伐匈奴，连岁不已，天下雕弊，戸口减半，呜呼不达，春秋之防而贻万世之祸者，其此言也夫！
六月乙丑齐侯葬纪伯姬
齐襄以纪侯自去其国，非我显灭之，故葬纪伯姬以示已之恩，以盖其迹甚矣，齐人之多诈也，其容纪季似义，其葬伯姬似仁，圣人皆不没，其实焉，凡书葬者，臣子之事，今斥齐侯，则非所葬而葬，适所以为愧，而以伯姬为义弗受也，且纪侯畏祸迫己，急于去国，虽其妻在殡，亦不暇葬，鲁实伯姬父母之国，旣不能救其国之亡，则当往而恤其丧，乃畏不敢前，反使齐侯假以为名，圣人亦以此罪鲁，所谓文起于彼，而义见于此也。春秋书纪之亡，见圣人有眷眷不忍之意焉。
秋七月
一时无事书首月存天道王法也
冬公及齐人狩于禚
父母之雠，不共戴天，此言公及齐人者，即齐侯也，贬而人之恶，其贼吾君之父，通吾君之母也，夫齐侯自元年以来见于经者数矣，何独于此焉贬？曰：前此欲着文姜，襄公宣淫而无忌惮，文势不可云齐人，今因与公狩始得一贬也，庄公父为齐侯所杀，母为齐侯所通，而乃越境逺出而就之，狩且狩，以奉宗庙者也，与人共之，犹且不可，况其亲之雠乎？为人子而忍情如此，故不没公而书及所以深罪之。
五年春王正月
一时无事书首月存天道王法也
夏夫人姜氏如齐师
会非也，享甚矣，如又甚焉，会享犹假礼而行也，如则无名焉，况齐侯在师中，而夫人如焉，不书地者，师之次，止无常也，二人者宣淫于众，殊无愧耻矣！盖自是夫人之出，无复以月日纪也。
秋郳犁来来朝
先王之制，诸侯有相见之礼，无相朝之义，而诸侯见诸侯，自称曰朝者，谦词也，非礼之正也，故春秋书朝者皆两罪之也，今郳犂来特邾之，别封最为微弱，而能亲附大国，厥后数赴中国诸侯之防王命以为小邾子盖于此，已能自进于礼矣，昔子服景伯蛮夷，邾，莒，则郳，又其陋者也，而能自进于礼如此，诗曰：出自幽谷，迁于乔木，如齐鲁宋衞以列国为天下望，而日以败乱，盖有愧于犂来矣，攷经文，上下所书，无复有人之大伦，故书郳之来朝，相形于中，以示讥焉。
冬公会齐人宋人陈人蔡人伐衞
衞朔谮其兄使至于死，而盗其位，此其罪大矣，然而以其父命之，诸侯莫得而讨也，天王治其旧恶而废之，斯得宜矣。而诸侯乃举兵强纳之，悖抗王命，不臣之甚，故贬而人之贬诸侯，则鲁在其中矣，不言纳朔，而书伐衞者衞亦拒王命，纳朔故也。
六年春王正月王人子突救衞
此见王命不行乎诸侯也夫衞朔有罪王命絶之而诸侯乃共纳之，是逆王命也。王人虽微，以王命救衞而称其字，是善之也，善子突，则以尊王命故也。尊王命者，所以重诸侯之罪也，然子突讨则不能服救，则不能定春秋曷为善之曰：天下方乱，贱夺贵，少陵长，而天子不能禁者，凡以纲纪失而赏罸不明也，幸而发愤赫然，以诛衞为事而诸侯同类相党，上逆天子之命，前虽贬，而人之犹未足以着王所为之是也。故复托正于子，突子突正，则王正矣，然子突以辞直之，师不能胜党恶之，诸侯亦可丑矣。是以不书天王之使子突也，虽然，王者有征，而无救书，救已见王室之微矣，字王人，而人四国，则公之恶，又从而可知也。
夏六月衞侯朔入于衞
始朔出奔名者，以王命絶之也。今入于衞名者其位已絶，又借诸侯之力，抗天子之命，强入其国故也。入者篡辞，以其逆王命故也。王命天命也，天其可违乎？违天逆理，故朔终始名以重絶之而诸侯之罪，亦不容于诛矣，夫诸侯之罪，旣不容诛，则子突不能救衞从可知也，朔旣入衞黔牟遂奔京师。
秋公至自伐衞
螟
螟食苗心者以灾故书
冬，齐人来归衞宝【案经文公谷作宝左氏作俘，此从公谷】。
此春秋结正诸侯之罪也。初，朔之奔也，齐侯容之，其入也，又齐侯连诸侯纳之，故朔赂齐，以其所宝而齐侯，不自以为功，又以分三国焉，故主齐言之，而曰来归衞宝则同党之罪，各有所归，而齐其首，诛也，左氏以宝为俘，俘军获也，军获则非受衞朔之赂矣。
春秋集注卷八
钦定四库全书
春秋集注卷九
宋 髙闶 撰
庄公二
七正春未人姜氏会齐侯于防
防伐地齐志也齐侯来而夫人出防之也
夏四月辛卯夜恒星不见夜中星陨如两
恒星者常见之星，有名可知者也，夫日入而星见天道之常也，既夜，而恒星不见，则其余星皆见矣，及夜中，而余星陨坠，众多如雨，则其为异大矣，几言陨者，不见其所自来，陨星陨，君陨霜是也。言两则见其所自矣，雨雪，雨雹，雨螽是也，螽必自地起雪，与雹，则有云雾之势，非若霜忽然自天陨也，此皆人事所召，井为之示变，以为他日应验之祥。
秋大水无麦苖
为灾，亦人事所召义见桓，十三年秋，天水而无麦苗，与陨霜杀菽，同莪固水灾而无也，水灾之不政者，犹有存焉，异乎大无翏，未书于一嵗之卒举无牧者也，此圣人伤井田之壊也。
冬夫人姜氏防齐侯于谷
谷齐地，夫人往就齐侯而与之会也。然夫人之恶，圣人一贬之足矣，至于再，至于三，犹未巳者，春秋书其可书者，以为役世戒，至于言之丑者，春秋盖有所不书也，且桓公之祸起于姜氏，成于齐侯，而死于彭生，鲁人知彭生之杀公而不知齐侯之怒，公姜氏之背公，故起于齐曰：请以彭生除之，齐人杀彭生，则庄公以为怨已报矣，明年，齐侯遇弑，其事乃泄，于是公因纳紏之役，始知以齐为雠矣。
八年春王正月师次于郎以俟陈人蔡人
甲午治兵
夏师及齐师围郕郕降于齐师
秋师还
春秋之际，诸侯兴师多矣，未有所书，如此之详者，盖庄公此年之师，尤为非义，既无王命，无故兴师，师必有将，据左传？是时庆父请伐齐师，公不可，则是君与上卿同为此役也，不以公为重而止称师者，正着其暴众也，夫举师以伐郕，自度力不足而邀陈，蔡偕行，陈、蔡，未有必从之意，遽自正月出师，久次于郎以待之，既而为陈蔡所弃，于是甲午治兵者久役，不用有失伍，离次逃亡，溃散之变，故先自治之也，至于暴露，逾时始得。更连齐师以俱围郕，郕人不我服，而即降于齐，则在我者徳不足懐威不足畏可知矣。厯三时之父始得以师还，凡师还，不书，今书之者，喜脱难而返也，与公至自唐同意，呜呼！逆天道亲仇雠，围同姓，勦民力，与国不信，伐国不服，故圣人傋书之以见鲁庄徒困无罪之民，夺取郕国之利，以益强暴之齐者，由此师之举也，故鲁罪为大，齐次之，郕伯不能守，社稷又次之，陈；蔡，为可免也。
冬十有一月癸未齐无知弑其君诸儿
观襄公之行，其不能保厥躬也，宜矣，无知者，僖公为年之子也，有宠于僖公，衣服礼秩如嫡，及襄公即位，绌之，于是弑襄自立，呜呼衞庄之宠州，吁，齐僖之宠无知，皆兆祸乱相蹈一迹，是以春秋务乱名分，使后世得以全恩也。
九年春齐入杀无知
称人者，见弑君之贼，人皆得而诛之也。初，襄公立无常，于是羣公子惧祸，皆奔他国，次弟纠奔鲁，其母鲁出也，鲁立又次弟小白奔莒，其母有宠于僖公，而小白自少与髙傒善。
公及齐大夫盟于蔇
按国语，韦昭注云：齐人杀无知，□子纠于鲁，庄公不即遣，而盟以安之，齐大夫归遂隂召小白于莒，则知此盟，盖公意也。故书公及□国乱而嗣君未定，则方伯请天子之命以正之可也，今公既不能请天子之命，乃损礼以求盟，比齐人义，□纳纠而自通之，又何以盟为然，齐来求君，而公固欲盟，苟辞不盟，恐生他变，故以一时之权，抗公而盟于藐，所以称齐大夫而不见名氏者，圣人深察，人情所难，而曲尽一时之变，有异乎处父髙傒也公之所为如此，宜乎齐人之背盟也，□我地。
夏，公伐齐，纳纠【案，左氏经文纠存，士有于字，公谷无之，此渡公谷】。
齐大夫既归，遂背蔇之盟隂召小白而不迎纠，鲁人间之始，引兵伐齐而纳纠，而公尚以□之盟，强欲纳之也，夫失地之君，内为强臣所拒，非假大援不可复其位，经书纳顿子纳，北燕伯是若出奔之，公子则异此矣，素既无位，又在外焉，必有君父之命，乃可以还，否则国人义欲奉之，庶乎其可，苟非此二者，而邻国以兵来胁，必欲其立，则是专亡诸侯，而擅废置也，岂王法之所客乎？故晋纳防菑虽弗克，犹贬称人，则人之伐齐纳纠，罪当何如？
齐小白入于齐
纠与小白皆襄公之弟而纠于诸苐最长，当立鲁之送公子纠也，间齐人召小白于莒，乃使管仲别将遮莒道，射中小白带钩，于是小白佯死以误管仲，管仲驰报鲁，鲁送纠者行益迟，及至齐，则小白已入，而高傒已定立之矣，此书小白入于齐，是也。入者，纂辞不称公子者，王不由王命，下不受于君父，特以公子之故，国人欲以为君而自立焉，故去公子以絶之，其系之齐者，见其已得国也。
秋七月丁酉齐襄公
君弑贼不讨，不书葬，此书葬者，齐人已得弑君之贼也，齐弑君之贼不得逸，是齐之臣子得免也，齐之臣子得免，则鲁之臣子无所逃其罪，此意在言外也，故书齐襄公之葬以见之，且着小白，既入而主其丧，又罪其臣子私諡也。
八月庚甲及齐师战于干时我师败绩
纠之不立，葢由公不即遣，而要盟也，今公虽伐齐，而更欲纳之，然齐已有君矣，公班师可也，奈何必欲取胜，而遂战乎？曰：此不书公，葢国人以辞直自欲战，而公弗能禁也，辞直者，纠当立也，自欲战者，葢自我桓公，遇弑之后，仇雠之人，复与吾君之母宣滛于通道，大都鲁人羞之甚矣！曾未尝一与齐交锋，以少雪我国之耻也，令公兴师伐齐，故鲁人乐致其死，以纾稽年，愤懑之气，初不系于纳纠也，故纳纠虽不克，而众怒不能自已，于是贼于干时而败焉，内败不书，独此书，我师败绩者，鲁人咸自夸其能伐雠，乐于死战，而不以为辱也，先儒谓复雠者以死，贼为荣，此言是矣，于是可见鲁国之人不忘君父之雠，而庄公特以纳纠兴师，初无力战，刷耻之意，遂致军气不振，绩用弗成也。
九月齐人取子纠杀之
此特书子纠者，见其以次当立，又齐大夫已与公盟，请立为君，故用未逾年例，若曰：齐人之子云尔，又异乎里克杀其君之子奚齐，乃其君一人之私也，于是齐人乘我干时之败，必欲得子纠甘心焉，夫齐人不欲立纠杀正而立不正，罪可见矣。不直曰杀子纠，而曰取子紏，杀之者子纠在鲁，鲁因齐人之请而盟之，又举兵欲纳之，卒不能庇其身，反为仇雠所制，若探其嚢中取之而去，是鲁有国，而齐为政，可羞之甚也！以论语攷之，桓公杀公子纠，是杀之者，齐桓也，春秋书齐人者升，其国人罪之也，桓公非齐人不能杀子纠，当鲁伐齐，纳纠之，时齐人受之，则小白不能入，以其罪归之，国人不亦宜乎？然则小白之罪免乎？曰：不免也，书齐人杀则小白在其中书，齐侯杀则国人之罪免矣，春秋深恶，齐人助小白杀其兄之恶也，深闵子纠当立，而不得立，又竟杀于其弟也，故书曰：齐人取杀之，重之也。
冬浚洙
公自干时之战，始知以齐为仇雠，于是设洙以为备。
十年春王正月公败齐师于长勺
公曷为能败齐师，能强也，能强者何辞？真也？其辞直，奈何子纠？宜纳而败绩于干时，既共命而杀之矣。持小白之道，于是为至待之至，而犹以师加我，我因败绩而修备，齐师侍胜而益骄，是以能败之所以齐师之来，不书侵伐，盖因其兵入吾境，而遂败之，不待友战也，凡非交战而获胜，则书败某师，若战则书败绩矣，长勺我地。
二月公侵宋
公既败齐帅，遂秉胜加兵于宋，非义之甚也！故书侵以罪之。
三月宋人迁宿
宋将伐鲁，故先迁宿，以昭武也，葢宿介于宋，鲁之间，属于宋而亲于鲁，故宋人以为贰于鲁而迁之，夫宿虽小，亦天子所建国也，宋岂得而强迁乎？其不地者，宿自是不复见矣。
夏六月齐师宋师次于郎公败宋师于乘丘
长勺之役既深，其怨于齐，退又侵宋，以益其敌，故二国兴师以来，偿报，然鲁兵方强，欲伺隙乘便，而未及攻，故次于郎而已，夫齐桓始入，未抚其民，而轻用之，是以再不得志于鲁，晋文之入五年而后用其民，盖鉴此也，次者，未敢前也。有畏也。无名也，宋惟知报怨于鲁，而以不整之师，深入鲁境，故鲁人得以乘之，未尝交锋，而遂为公所敌。
秋九月荆败蔡师于□以蔡侯献舞归
荆即楚之夲封也，始见于经，是时，王室衰微，不能自救，齐桓始入威令未行，是以荆人强暴，敢肆毒于中国也，然荆之病中国尚矣，商颂曰：奋伐荆楚，裒荆之旅此髙宗中兴之时也，周雅曰：蠢尔蛮荆，大邦为雠，此宣王中兴之时也，盖荆最蛮夷之强者，中国盛则后服，中国衰则先叛，故中兴之君，先以服荆楚为急，自桓王失信，诸侯背叛，于是荆舒不至，敢以蛮夷之贱，辄犯中国，甚至于僭号称王，则王纲不振，可知矣。春秋修中国之教，荆舒是惩，至是而始见于经者，前此名号离僭，犹不与中国撞，有不治也，今居然而败，蔡俘其国，君以归矣，虽蔡侯轻动妄举，有以取之，然自是而江，汉之间，皆服于楚，圣人深恶，荆之乱华，一至于此！故不曰荆人，荆师而直书曰：荆无复君臣之办，师师之别，此春秋尊周，黜楚之至焉者也，盖楚自熊绎始封僻在荆山，筚路篮缕，以处草莽，及熊通始居江，汉之间，僭窃大号，为中国患，故春秋先书其本封，以见僻小蛮夷之国，敢肆强暴，僭横如此，几书败书，灭书入，而以其君归者，皆书名为其虏服，而以之归也，故生名之，盖诸侯死社稷，正也，逃之罪也，虏贱甚矣，此不书战，不书获，直败其师，而以之归见，荆之诡讨出察之，不意而败之，亦所以罪蔡侯之轻敌也，春秋书以某人归者九，此献舞，即蔡季也，留于楚九年死，是为哀侯，其子盻立，是为穆公。
冬十月齐师灭谭谭子奔莒
齐侯之出也，过谭，谭不礼焉，及其入也，谭又不贺，故兴师灭之，曰：师云者，明恃众也，且齐与谭此肩为诸侯，岂得以私憾而灭其国乎？凡诸侯为人灭其国，而力有所不胜者于其奔皆不名，盖彼实无罪，而为横逆所加，其义来亏，其理可伸，固可岂于天子而求复焉，未可遽絶之也？凡奔不书出，国灭无出也，特其力之微，不能胜夫，强国尔。
十有一年春王正月
一时无事书首月存天道王法也
夏五月戊寅公败宋师于鄑
宋忿鲁不已，为乘丘之败，故复兴师而来，公败之子鄑鄑，齐人所迁，纪邑也。
秋宋大水
此何以书？甚宋之灾也，宋连年丧师，加以大水，害于粢盛，故春秋志之，是时天下之灾异多矣，齐秋悉书之，则不可胜纪，故圣人惟日食与内灾，则详而书之外灾，或举其一二于齐，宋，陈、郑、则天下之灾异，可得而见矣。大水，义已见桓，十三年，此圣人痛井田之制，非特吾鲁国壊之也即宋亦然矣。一有时两灌注，则泛溢为灾，是九河故道，塞而不泄也。又治水之官，废间，有如白至者，孟子犹诮其用心之不愽，而以邻国为壑，则暴君汚吏之慢其经界，又岂胜诛哉！
冬王姬归于齐
我主之也，何为复见于庄公，惟齐不可与主婚，惟公不可主齐婚，故因而重见之，且天王不治，齐侯，杀兄簒国之罪，反以王姬嫁之，亦在贬中也，夫王姬之嫁，下王后一等，而春秋书之，乃与列国之女同辞，何也？有男女然后有夫妇，有夫妇然后有君臣，后世欲尊君卑臣者，谓列侯尚公主，乃使男事女，夫屈于妇，逆天地之义，其弊至父母，不敢畜其子，舅姑不敢畜其妇，然后知春秋书王姬侯女同辞不异，垂训之意大矣。
十有二年
庄王奔葬，皆不书见诸侯，偃寒不奔，不防恶逆之甚也？凡在位十五年，世子胡齐正。
春正三月纪叔姬归于酅
此见纪季以酅入齐，非叛也，欲以存国尔，众人疑其迹，而春秋明其心，故因叔姬之归，以见之，然叔姬，至是始归于酅者，以纪侯方卒，而宗庙在酅，故归奉其祀也，夫鲁为宗国，而妇人有归宗之义，纪既亡矣，不归于鲁者，其父母亡，故思归而不得，且有共巢自誓之志，所谓全节守盖不以存亡而亏妇道者也，春秋髙其节特系之，以纪见袭，此以贬彼。
夏四月
一时无事书首月存天道王法也
秋八月甲午宋万弑其君防及其大夫仇牧
乘丘之杀，鲁人获宋大夫南宫长万，既而归之，闵公戏以鲁囚呼之，万以是弑君道，仇牧于门而杀之，书及大夫见其能死节也，然仇牧徒杀其身，不能执贼，无益于事也，亦足取乎？曰：食焉而不避其难，义也，徒杀其身，不能执贼，亦足以为利焉而逃，其难者之戒，夫岂为无益者，以此为坊，而后世犹有视其君如土梗，弁髦者，万之不氏，恶之甚也？与华督同闵公立十年，于是宋万立公子游，羣公子奔萧复，以萧攻万杀游，立公子御説是为宣公。
冬十月宋万出奔陈
讥失贼也，且万八月弑君，至是方出奔是，宋之臣子缓于讨贼矣。且天下之恶一也，弑君叛国，凡民罔不憝，况均诸侯乎？王道之行，不容有受之者矣，书所奔之国，则保贼之罪自见，异乎杀州吁于濮者矣。
十有三年春，齐侯，宋人，陈人，蔡人，邾人会于北杏，自此三年不书王，某月者，着王政不行，齐侯将霸也，此齐侯始谋，会诸侯也，始谋会诸侯，遂皆人之，独举齐爵，何也？此圣人抑扬之辞也，是时王室微弱，四夷交侵，无如之何？齐侯既入，乘此衰季义，欲尊周以攘夷，秋因此年僖王新即位，而诸侯不复朝事，故为此会，以谕诸侯，使同心协力，以辅王室，故圣人特书其爵，以着周之极衰，而齐侯始霸，得免民于左袵也。宋，陈、蔡，邾虽其君亲自会而犹有贰心也，据明年，伐宋，又蔡邾二国，不与后会，故圣人特书桓公之爵以与之，然齐桓公自此灭遂伐宋，伐郳，伐郑，执郑伐我西鄙，伐戎伐徐伐衞降彰伐山戎，迁阳执陈涛涂，凡二十余年，圣人未尝予其爵也。
夏六月齐人灭遂
北杏之防，诸侯尚有未服者，桓公于是灭遂以示威，夫借小国示威以胁大国，此齐侯之术也，然齐侯未见其救中国之功，而先恃强以灭人之国，使其宗庙无所歆享，人民无所休归，故圣人深青之，何则？桓之圗霸，若未为诸侯所附，当崇礼义以怀徕之，乃欲恃强以恐动诸侯，前此伐鲁，灭谭称师者，事尚袭襄，犹未深责，今既合诸侯，将以行义，乃先灭遂，故贬称人，春秋书灭国四十七，皆罪来灭者，盖见灭者，皆力屈而死，犹可恕也。
秋七月
一时无事书首月存天道王法也
冬公会齐侯盟于柯
北杏之会，遂人不至，而齐灭之，鲁虽不至而齐，无以加之者，齐自知有负于鲁也，齐既灭，遂乃为柯之会，独会鲁而不会他国者度鲁之必从故也。此亦齐善圗霸之术也，鲁于是时国弱而小，若庄公以父雠之，怨弃絶之则社稷，存亡未可知，春秋通之，以一时之权，以明庄公之为是盟者，非释怨以交齐，盖亦不得已焉，故书曰：防此春秋所以曲尽人情之所难，而深明轻重之权也。
春秋集注巻九
钦定四库全书
春秋集注卷十
宋 高闶 撰
庄公三
十有四年春齐人陈人曹人伐宋
宋背北杏之盟，故伐之，然齐侯图霸，自宜惇信明义，率先天下，不当自恃威强，以役属列国也，后书会伐，则此称人者，将卑师少故也。齐自管仲，为政之后，二十年间，未尝遣大夫为主将，亦未尝动大众，盖用兵以制而赋于民者寡矣，曹属于宋而伐宋，及宋旣服齐，而曹遂不列于盟会，乃知霸者之时，先王之礼制犹存也。
夏单伯会伐宋
去冬柯之会，公旣与齐盟矣，今春伐宋之后，犹踌躇未敢，从命者念雠也，然鲁度齐之强，不可不从，至是，单伯往会而助之伐者，非旣约而后期也。盖与陈袁侨如会同意。
秋七月荆入蔡
十年，荆败蔡师，又执其君，此年又为息妫故而入其国，见夷狄轻中国如此，而齐桓未能救也，故蔡侯怨之，自是亦不复与中国盟会矣。
冬单伯会齐侯宋公衞侯郑伯于鄄
诸侯伐宋，逾时不解，至是，宋公始服于齐而为此会也。
十有五年春齐侯宋公陈侯衞侯郑伯会于鄄
此齐侯再谋，会诸侯也，北杏之会，诸侯犹贰，去冬会鄄，宋公已服，至是，诸侯始以礼会而霸体定矣，公以仇雠不与焉，自入春秋陈序衞下今齐侯将霸，楚亦始彊，陈介于二国为三恪首，故特进之，终于春秋左氏以此会为齐侯，始霸非也，旣霸，则当主诸侯，诸侯莫先焉，此年秋，伐郳，宋序齐上，明年夏，伐郑，宋又序齐上，齐侯未主，诸侯明矣，然则齐侯之霸，在明年，同盟于幽之时也，自幽之会，齐侯常在诸侯之上矣。
夏夫人姜氏如齐
秋宋人齐人邾人伐郳
此齐为宋伐郳也，郳即五年，犂来也未成国谓之郳，旣成国，谓之小邾，齐侯未霸以前，凡班序上下，以国大小为次，夷狄在下，此宋序齐上者，以宋主兵，故推而上之。
郑人侵宋
宋方同诸侯伐郳，而郑辄乘间加兵于宋者，盖突宋所立也，责赂不已，几于失国，已而请修好，突从之，宋恃立突而不谢，至是遂讨宋斯可见，郑背鄄之盟而有二心矣。故书侵以恶郑，且见其从楚也，盖自此举之后，郑国不宁矣。
冬十月
十有六年春王正月
是年，齐侯始合诸侯，同奬王室，故书王正月，自去冬至今春两时无事，皆书首月存天道，王法也。
夏宋人齐人衞人伐郑
报去年之侵宋，且讨其从，楚之罪也，齐侯旣伐宋，服之又复推而上之，佐其征诛，此宋之所以畏怀而不复贰也，宋盖自是与齐为一，宋亲中国而诸侯定矣。
秋荆伐郑
齐旣与宋衞伐郑，郑服中国，而荆又伐之，此郑自取之也。盖楚与中国争，郑自是干戈不已，虽然，荆之称楚久矣，春秋犹以荆书之何也？深恶其僭，而黜之也，或曰：诸侯僭王，徐不先楚乎？春秋治楚而不治，徐何也？徐之僭，穆王能治之，楚之僭，桓王不能治也，桓王不能治，而春秋治之，此春秋之所以为春秋也。
冬，十有二月，会齐侯，宋公，陈侯、衞侯，郑伯、许男、滑伯，滕子同盟于幽。
齐桓九合诸侯，此幽之会，是其一也。会者公会也，不书公者，公首畔大盟，故没之也。夫齐之雠易世也，桓之霸，诸侯服之矣，况齐侯欲尊王室，仗大义以盟诸侯，如之何而不与盟耶？公旣来会，而首畔其盟，此所以没公而秪书会也，上无明王，下无方伯，诸侯交争，夷狄恣横，齐侯始霸诸侯，予之同心而盟，非率之也，故书同盟，许男先于滑伯，滕子者，是时霸主同事，辄以其意之向背，以为升降，或诸侯自以其彊弱而相上下，圣人因而书之，以见先王之制，不复存于当时也。
邾子克卒
诸侯之国，至五十里而止矣，不能五十里不达于天子，附于诸侯，曰附庸，若有功，加地满五十里，则列而为子，男邾本附庸，齐侯始霸，从其征伐，有功王室，齐侯以是请王命而爵为子，故圣人因克之卒而着之，其不书薨者，不会也不会者，何犹以附庸视之也，曰礼欤？曰：非礼也，邾可也。天王之命，不可也，子琐立。
十有七年
是年僖王崩葬，皆不书，此见齐桓霸诸侯，诸侯皆知有齐桓，而不知有天王恶逆之甚也？僖王在位五年，世子阆立。
春齐人执郑詹
执郑詹者何？责侵宋也，侵宋，尝报伐矣，同盟于幽矣，犹执詹者何亲？宋也？不书，行人者，非行人也，执得其罪，故詹不氏，然称人以执，则非霸讨，盖人臣委质，各于其主，已非其君而辄执之，王法之所不容也，孟子以搏执无罪之臣为非礼，岂有他国之臣，而诸侯得以妄执之哉！
夏齐人歼于遂
齐师灭，遂以兵守之，翫而无备，遂人讨而尽杀之，不曰：遂歼齐人，而曰：齐人歼于遂者，言齐自取之也。斯足以见民心之不附，所谓以力服人者，非心服也，夫亡国余民而能歼，强齐之戍，则包胥一身可以存楚，楚虽三户，可以亡秦，盖无足怪，可以为强而不义者之戒而弱者，亦可省身而自正矣。
秋郑詹自齐逃来
逃者何以囚录也，詹为郑卿，见执于齐，不能辨之，以理取直而归，反如匹夫，逃遁苟免，越来他国，斯可贱也，故书逃以着其幸免，不知命之罪，且齐之执詹本以责信于诸侯，而鲁受詹之逃，是蔽罪人，而背齐盟也，齐盖用是伐我西鄙，此执言之例也。故书来，以罪鲁詹何以不归？郑曰：突不足恃也。
冬多麋
麋多而害五稼故以多为异
十有八年春王三月日有食之
隐三年，日食不书朔，王失正统也，桓十七年，日食不书日，王无以纪天下也，至是朔日皆不书，盖弛之也，此惠王元年之变，按长歴三月癸未朔，而春秋弗正之者，因旧史以见王政之弛也，然春秋日食三十六，而后世厯家推验精者不过得二十六，惟唐一行得二十七，而本朝衞朴得三十五，独此年古今算不入蚀法，则其为变大矣。
夏公追戎于济西
敌胜而去，则不可追，追者敌之败者也，敌缓而去，则不俟追追者，敌之奔者也，先王之法，从缓不及，逐奔不逺逐奔不逺则难诱从缓，不及则难陷，故敌知畏而遁，斯上矣，吾弗追也，今不书戎之，侵伐我是，鲁人不觉其来，戎兵旣去，公始追之，故没其戎来之端，而直书追戎，以见鲁无疆场，斥堠之政，且见中国荡无禁制，任戎狄之去来也，若僖六年，公追齐师，则先书侵我后，书至酅是寇，及境而遽退，非不知其来也。
秋有蜮
蜮短狐，能含沙射人，生于南方，此必非鲁之所有也，以春秋古较之，盖其文非蜮实蟘也，亦作□，或□，而公羊亦作蜮，岂非缣简失传，因乱而为蜮欤？蟘即蠈也，食苗叶者，以农灾故书。
冬十月
十有九年春王正月
夏四月
连三时无事义见桓九年
秋公子结媵陈人之妇于鄄遂及齐侯宋公盟
此公子结，非因媵妇之故，遇齐宋来伐，而遂自与之盟也，其实为齐，宋之盟而出尔，是时，鄄之巨室，嫁女于陈人而结，将以其女媵之，故因会齐宋盟，而挈之以往焉，先地后盟，见二君之先在鄄也，夫结好大国，而乃以私事取怒，故圣人以盟为遂事，而特书遂及所以深罪结也，先儒谓大夫出境，有可安社稷，利国家者，则专之可也。此乃聘礼，大夫受命不受辞，得以便宜从事，所谓使于四方，而能専对者也，若本无此命，而欲専之，是教后世人臣矫命窃权，不恭之大者，非可以为法也，且公子结果有功，何以秋旣盟，而冬致三国之来伐，今若是是召寇耳，结自是不见于经，又不书卒，盖三国来伐，归罪于结，绌其爵位故也。而先儒习于遂事之説至如陈汤，傅介子之徒皆有矫制之大罪于王法当诛，反取先儒义断之，乃悉以为功，而受封赏，是其为害不浅也。
夫人姜氏如莒
妇人无如如者，朝聘之辞，非妇人之事，齐鲁不睦，故夫人不自安，而如莒莒，非父母之国也。
冬齐人宋人陈人伐我西鄙
公之事齐，后于诸侯，又受郑詹齐来讨，而公子结又以私事取怒焉，故齐侯连宋陈来讨之，以其有辞，故曰伐也，虽加兵西鄙，而不及国都，然自背其盟，非仗义之举，故皆称人以贬之。
二十年春王二月夫人姜氏如莒
齐鲁不睦，姜氏无所容其身，故虽非父母之国而数往焉，夫以齐侯之女，鲁侯之妻，庄公之母，非不贵也，然以失德，遂无所容其身，而明年遂薨春秋，迹其淫乱，不可胜书，故于将薨，复三见之要，其由恶以终为万世妇人之戒。
夏齐大灾
大灾疫也，以别火灾，故加大，且重民也，且齐之强盛，诸侯莫加天道亏盈，降此大戾，凡世之人，凌蔑天下，势张权盛，人不可奈何者必有天灾以及之，春秋之为书，托已往之事，为将来之戒，故凡灾异，内悉书之外，则书其大国之甚者尔。
秋七月
一时无事书首月存天道王法也
冬齐人伐戎
齐人曷为伐戎戎，尝我侵焉者也，西鄙之伐，我则服矣。伐戎者固我也，此小白之善经也，然不合诸侯者，齐侯自擅以贪功冀功立，则足以夸耀，别国而示人以莫已若也，春秋探而人之者原，齐侯之心，非实为中国，攘夷狄也，然而中国亦赖其赐。
二十有一年春王正月
是时，王室有子，頽之难，而郑伯有纳王之功，春秋弗于此乎？书其诸为齐桓故欤？齐桓有雄霸诸侯之心，而无尊事天王之意故于此，但书首月以存天道，王法而已。
夏五月辛酉郑伯突卒
秋七月戊戌夫人姜氏薨
夫人之行甚矣，亦以夫人之礼，薨葬者，盖父子之道，天性也，君臣之义也。君虽不君，臣不可以不臣，父虽不父，子不可以不子，子为父隐，父为子隐，直在其中矣，为君父者，不以臣子之故，得没其罪，为臣子者不以君父之恶而亏体焉，此春秋所以责臣子之备，而笃忠孝之深也。
冬十有二月葬郑厉公
八月而葬者，慢也，因鲁往会而着其臣子，私諡之罪。
二十有二年春王正月肆大眚
文姜之罪应诛，絶诛絶之人不葬，虽天子有肆眚之命，亦在不宥之列，诸侯当守，天子之法，岂得擅肆大眚乎？庄公内存母子之义，必欲备礼以葬之，又恐为国人之所讥，故先肆眚，尽释鲁国之有罪者以悦之，其曰肆大眚者，元恶大憝，俱肆之辞也，春秋书此见公，以子赦母乖尊亲之义，以母忍父忘宗庙之敬，旣不能防制于其初，又纵释奸恶于其后，后世惠奸，仇贼良民，其流盖出于此，殊失春秋之防矣。
癸丑葬我小君文姜
曷为七月而葬，难之也，曷为难之文，姜失道，国人难之，亦难乎公，故卒葬之，然妇人无爵，何諡之有？先王之制，但取夫之諡，冠于姓之上，以明所属，诗所谓庄姜宣姜共姜经所书宋共姬是也。岂有不系其夫，而别自为諡者哉？夫人姜氏弑逆，淫乱之人，旣得罪于宗庙，国人之所不容，今也云亡，虽以母子之故，不忍弃絶则亦葬之足矣，旣又迫于大义，不敢，加以夫之諡先肆大眚，然后别为之，諡曰文。而不复系于桓公，将以掩其恶也，然而欺天罔民，坏先王之制，则其罪又不若从其夫之諡，尔自是鲁国从而效尤，凡夫人之死，皆为之别立諡，后世因循不改，大失春秋之防矣。
陈人杀其公子御寇
此不称大夫者何？非大夫也，非大夫则何以书？据左氏，则君之嫡子也，何以不称世子曰：未誓于天子也，君之嫡，虽未誓于天子，未可以称世子，然已有为世子之端矣，故不可不重也，王法贵嫡嫡子之生，其礼固已异矣，王法正名嫡子，虽生而异其礼，苟未誓则不可，名世子也，此并行而不相悖者也，夫君之嫡子，而国人得以杀之，陈无君矣，其曰陈人杀之者，乱辞也，国乱而不知主名，故贬称人也。
夏五月
春秋未有以五月首时者，此非五月以下脱简则是误，四月，为五月尔。
秋七月丙申及齐高傒盟于防
高傒齐之上卿，鲁必不使微者盟之，盖公与之盟也，十九年，公使公子结与齐侯，宋公盟，是冬，伐我西鄙，自是失好，今公将图婚于齐，故齐侯亦彊，使高傒盟，所以不斥公而书及也，齐侯负强以辱，同列高傒，苟顺君命，不能正谏，是以斥名高傒，而着抗敌之罪，亦公有以取之，故不去其族，又异乎晋之处父也，于防者避于国也，防我地。
冬公如齐纳币
齐疑婚议，故公自行自行者，喜也，有喜于哀姜也，告文姜而不娶，文姜薨，而后自媒焉，夫礼有亲迎而无观，纳币者，况公之于齐，义不共戴天，岂可娶仇雠之女，以事宗庙，又况母丧未终，冒哀图婚，是无恩于父母，恶逆甚矣！公之慙德，由此可攷。
春秋集注卷十
<经部,春秋类,高氏春秋集注>
钦定四库全书
春秋集注卷十一
宋 高闶 撰
庄公四
二十有三年春公至自齐
不书王正月者，着公以纳币，行不复朝，正于庙也，夫公在丧服之中，亲如齐纳币，久留于齐，人心危疑，今其归也，何辞以见宗庙，故书至以危之，盖自是公如他国致矣。
祭叔来聘
祭叔王臣也，王臣无自聘诸侯之礼，天王实使之来也，庄公方居防纳币，而天王乃以礼聘之，祭叔不能辅王，以王法正其犯礼自恣之罪，而反为之聘使，是以春秋没去，天王使来之文，而専着祭叔自来之罪也，古者诸侯大夫皆命于天子。
夏公如齐观社
婚姻之议，尚疑故公，以观社为名，而再徃议之，自纳币，后二年方逆，葢齐难之也，夫齐社亦与鲁社同尔，又何足观之！有观公之行事如此，而春秋所书之意，葢可见矣。
公至自齐
公出非礼故书至以罪之
荆人来聘
是时，楚成王頵方弑其君囏而自立，中国不能治，而反敢来聘，聘者，上聘下大聘小之辞，故凡受聘必于宗庙之中，所以敬之，重之也，彼蛮夷僣逆之人，来聘中国，中国当以礼义外之诗，谓戎狄是膺，荆舒是惩，周公方且膺之，而后世子孙，乃受其聘于宗庙之中，此中国衰微，无礼义之甚也！凡书来聘者必曰：某君使某来聘，今直曰：荆人来聘，无复君臣之辨，葢所以败蛮夷也。
公及齐侯遇于谷
及者公意也，婚嫁犹未定，故公往见齐侯于谷，谷齐地也，无诸侯相见之礼，故曰：遇此见公，不恤国家之事，惟婚姻是务。
萧叔朝公
公在谷遇，齐侯已无人君，相见之礼，萧又从而朝之，失其所矣，防谓庄公反不如杞梁之妻乎？萧叔者，附庸之君，未有爵，自后称子矣，正与邾仪父同夫公纳币而还，则叔聘之，观社而还，则荆人聘之，及遇于谷，则萧叔又从而朝之，此其志所以自得而无复忌惮也。
秋丹桓宫楹
庄公不能为桓复雠，而反娶其女，以奉宗祀，其无父之心，夫人皆知之，而庄公恶人之议已也，故丹楹刻桷，以示孝心之不忘，甚矣庄公之无父，甚矣庄公之行诈也！夫宗庙之饰，国有彛典，而妄肆奢丽，加于祢宫，乱王制渎，先君不恭莫大焉，圣人直书其事，具文见意，故凡加非礼，十先君之庙者，皆春秋之所诛也，后世人君崇侈庙宇，逾礼越制，自谓吾严奉之勤，而臣子一，有敢议者则指以为不忠不孝而加罪焉，是皆不知春秋所书之防者也。
冬十有一月曹伯射姑卒
十有二月甲寅公防齐侯盟于扈
此离盟也，齐已霸矣，复为离盟者，婚议虽定，齐犹疑之，故为此盟，此盟齐志也，齐侯以公求婚之急，甘心卑下，恐公有心报，齐不惮屈辱，为可忧也？于是致公于扈，以盟冀絶婚后悔吝云尔，惟公乐婚于齐，故数以身亲之，以为恭焉，是以春秋谨而日之。
二十有四年春王三月刻桓宫桷
以丹之而必渝也；又刻其桷焉，自谓致孝乎晁神，而其本意，则以将逆夫人，故加盛饰以夸侈之于桓公，虽薨于齐，而吾无怨齐之意，鸣呼，庄公真忍人哉！志先君之雠，娶雠人之女，又加非礼，于先君之庙，以欺其臣民，御孙谓之大恶，岂不信夫！
曹庄公
因鲁徃防而着其臣子私諡之罪
夏公如齐逆女
公先与高傒盟，乃始纳币，观社于齐，然其心犹未相信，又遇于谷，犹以为未也，又盟于扈，至是，遂如齐逆女，然则雠女之难，娶也如此，而公甘心必娶之，蔽惑甚矣，此不曰亲迎，而曰逆女者不与，其亲迎也，公不念杀父雠国而与之婚，又亲至其国而逆焉，人之无父，未有甚于庄公者，且又见其婚之不时也，按桓六年，子同生，至今三十有七，歳矣，公即位二十四年，始得婚者，以文姜制之尔，是以文姜既薨，丧服未期而纳币，諌娶若是之速，惟恐其不得也，圣人不敢斤言之，但微寓其意，使后人自求之尔。
秋公至自齐
公既亲迎，则当与夫人偕归，今公先至，而夫人八月乃入，安在其为亲迎乎？以是见夫人不肯偕至者，恐鲁之臣子有以拒之，所以齐人方议婚之际，踌躇再三，疑虑不决也，虽然，又岂可使妇人不从，其夫之导而自入，人之国乎？君子以永终知敝，宜其不终也。
八月丁丑夫人姜氏入
夫妇人伦之本，所以成孝敬也，孝敬备，然后夫人之职举，桓公见杀于齐，而庄公乃以齐女为夫人，欲责其孝，则彼尝贼，我臣子之所疾也，欲责其敬，则我方雠，彼鬼神之所弃也，是不可以奉祭祀，不可以当夫人之职矣，庄公不知敬其身，而嬖于孟任，不能闲其母，而昵于雠党，即位二十四年而始，娶丧母，未及三年而图婚，既忽宗庙之制，而侈饰以夸雠，又违婚姻之义，而先至以从约，今夫人之归，亏从夫之义，于理不顺，于礼不可。姑不以至书而变，文曰：入入者自外而不顺之辞，以宗庙为弗受也？夫妇者，正始之道，王化之基也，夫人滛于庆父，杀其二子，几丧鲁国而终见讨于父母之邦者，由其始之不正也，是以春秋尽其辞焉。
戊寅大夫宗妇觌用币
公见曰：见私见曰：觌此书觌者，夫人既入，公务夺示于国，使大夫宗妇私见之，非故隆其礼也；以夫人始疑鲁之臣子，众所不与，今令私见而直用币，以重其事者，所以示礼意，而释夫人之疑也，凡男女相见之贽，礼有定制，公之孤四命，以皮帛视小国之君，今公乃使大夫宗妇用币，以见夫人，是一举而坏，防见之礼，乱男女之制，故书用币以着其罪，按特牲馈食礼佐食则宗妇统于主妇，此曰宗妇谓此宗族之妇，葢主妇在其中也，宗妇系大夫，犹惠公仲子矣。
大水
内事失则土德，坏简宗庙，悦妇人则水行佚，而斯民被其灾，是以春秋志之。
冬戎侵曹
所以纳赤也，纳不正，故书戎夫，戎而敢专制诸夏，废置人君，此见中国不自正，亦所以病齐桓也。
曹羁出奔陈赤归于曹
曹羁出奔陈，赤归于曹以戎侵，故羁奔而赤，归制在戎故也。与桓十一年，宋人执郑祭仲突归于郑，郑忽出奔卫同，故春秋一贬之，嗟乎！使郑忽曹羁在丧而哀临事而恭，大夫顺之，国人信之，虽有宋戎之众赤突之孽，何由而起？所以君臣交争，此弟为仇者，由上失故下得也，按史记世家自曹庄公之后，僖公夷昭公旺，冬立九年，今攷经文，自赤归，至于班卒共十八年，合之于史，则各据九年，疑赤即僖公而世家误作夷也。
郭公
先儒谓公当作亡字之误也。按管子载，桓公问郭公亡之事，今攷其时则正相接也，故知当作郭亡，与梁亡同义，此乃自取灭亡之实，可为万世之戒。
二十有五年春陈侯使女叔来聘
十九年，公子结媵陈人之妇，至冬而陈人伐我西鄙，自是陈鲁不睦，此使女叔来聘者，始结好，且为曹羁故也。是时原仲相陈，使女叔来，以和二国之好，春秋嘉之。
夏五月癸丑卫侯朔卒
衞惠公立通及三十一年不书葬者，天王已黜之矣，强为诸侯所纳，又敢奉子頽以乱王室，故贬其葬，正与郑厉公相反，是以见春秋之尊王也，其子赤嗣立，是为懿公。
六月辛未朔日有食之鼓用牲于社
夏书称仲康肇位四海，及季秋月朔，辰弗集于房，瞽奏鼓，周礼，鼓人救日月食，则诏王鼓，太仆救日月食，则赞王鼓，然则救日，有伐鼓之礼矣，传曰：天子伐鼓于社，责上公也，诸侯伐鼓于朝，退自责也，然则曾国不当鼓于社矣，且日食虽有鼓于社之礼，又未闻有用牲者，今鲁国以日食而鼓，用牲于社，是僭也，是妄作也，此春秋之所讥也。
伯姬归于杞
凡内女书归者，皆有谓也，若时君之女，则加子字，以别之，此伯姬若桓公末嵗所生之女，则于今殆二十有余岁，葢已失时矣，公既娶而后嫁之，何哉？
秋大水鼓用牲于社于门
去年秋，大水，今秋又大水，以其灾之甚，而思所以息之，故鼓用牲于社，于门也，古人遇水旱，虽有雩荣祈禳之礼，然靡神不举，靡爱斯牲，已为宣王之变雅，况于社于门，非所以致水灾者也，自古岂有伐鼓用牲，以救水灾之礼乎？
冬公子友如陈
报女叔之聘，且为曹羁诛也，鲁使大夫聘，皆书如者，春秋假鲁以托文，凡聘皆非礼之正，故志其非王事而出境尔，若有故则书，故葬原仲，逆女之类，皆两罪之。
二十有六年春公伐戎
伐戎者，何为曹羁也，然戎之病，我非一日也，费誓曰：徐戎并兴，东郊不门，是春秋以前已为鲁患矣。入春秋以来，隠二年，公防戎于潜，秋，公及戎盟于唐，七年，戎伐凡伯于楚邱，桓二年，公及戎盟于唐庄，十八年，公追戎于济西，二十四年，戎侵曹，然则戎之害，中国如此，今公伐之，虽四百名，非御戎之道也。
夏公至自伐戎
公自春伐戎及夏而归故书至以危之
曹杀其大夫
除羁之党，恐其内应也，夫诸侯之卿虽有上下之殊，以周礼攷之，皆不过大夫之位，故总谓之大夫，凡诸侯大夫皆命于天子，故栾盈以士匄为王之守臣，管仲以国高为天子之二守，晋景公请以鷩冕，命士会将中军，而周景王以为巩，□未有职于王室，是知春秋之世，诸侯虽僭，而命卿之制，犹有先王之旧焉，夫既以天子之命佐其国，立其朝，则其生杀之柄，乃天子所持，故春秋无天王杀大夫之文，而书诸侯杀其大夫者，以刑不上大夫，大夫有罪，则当请于天子而听命焉，诸侯不得専杀也，且诸侯之臣，其名宇见于经者，必大夫也，但书某国杀某，则知其大夫矣，安用更书，杀大夫耶？其必书之者，乃所以着其不当杀也。五覇桓公为盛，而葵邱之会着明，天子之禁，其四防曰：无专杀大夫，五覇已为王，王之罪人，然桓公南克如此，况王道之行，诸侯敢专杀哉？况有不至于杀者乎？入春秋以来，未有专杀者，而曹以小国首恶，故春秋不显其名氏，惟着其擅命，专杀之罪，为万世之大戒也，凡杀大夫称国者，疚在上也，明其君之专杀也，此年曹杀其大夫是矣，称人者，乱在下也，见国乱无政，而众人擅杀也，若晋人杀其大夫先都是矣。其大夫书名氏者，各着其事，其有罪者定，以为世戒，其无罪者，或昭其节，使大夫朽，或矜其不幸，殒身，使人求所以免也。
秋公防宋人齐人伐徐
齐已霸矣，其伐徐，不主齐何也？齐不主兵也，齐何以不主兵，此举为曹伐戎也，曹者，宋之属也，戎即徐戎也，齐侯因命宋主之圣人而因书之，其意深矣，夫诸侯不専征，是以属之，方伯连帅，今齐为霸国而谋伐徐，为其事小，而用兵寡，因使宋主之，则是人自为政，殆与诸侯无霸，无以异矣。天下之事，有具变防而损大者，此类是也。故春秋因伐徐一见之，徐葢自是服于中国，论者以徐楚呉越，皆本夷狄，非也，徐伯益之，后楚祝融之后，呉泰伯之后，越大禹之后，而诸戎皆四岳之后也，其上世皆有功，徳显功通乎王室，与中国之君等耳，但见王室卑弱，自以逺于中国王灵不及，皆僭名号，故徐首称王，楚后称王，呉越，又后皆称王，其僭乱已甚，是以春秋亦因以外裔待之，葢恶其僭也。
冬十有二月癸亥朔日有食之
庄公两年之间，日再食，此不复代，鼓用牲者，知其非礼，无益也。
春秋集注卷十一
钦定四库全书
春秋集注卷十二
宋 高闶 撰
庄公五
二十有七年春公防杞伯姬于洮
妇人无相防之礼，伯姬既归于杞，复来，与公防其迹，几与文姜，齐襄无以异矣。此书公防杞伯姬于洮，若在杞史，则当曰夫人姬氏防鲁侯于洮，此书，夫人姜氏防齐侯于禚，若在齐史，则当曰公防鲁孟姜于禚矣，互文求意，则其事可知也。
夏六月公防齐侯宋公陈侯郑伯同盟于幽
齐侯九合诸侯，此其二也；十三年，北杏之防，称人，十五年，鄄之防不称公而去年伐徐之后，犹以宋主兵，故谷梁谓此盟为授之，诸侯也，授之诸侯者，齐桓得众也，左氏诸陈，郑服也，然则前此犹有未服者矣，至是，诸侯之志，同奬王室，同攘夷狄，故书同盟。
秋公子友如陈原仲
大夫不交诸侯，诸侯不行，使乎大夫，今公子友住防他国大夫之葬，盖私行也，鲁人听其出，故同出使之文，而系之，葬原仲，以重其罪，按：公子遂如晋，葬晋襄公，叔弓如宋，葬宋共姬，背再举国，此不言葬，陈原仲者，明非国事，乃季子之私行也。
冬杞伯姬来
伯姬春方出，与公防而冬又来，何其不安于杞也？此书杞伯姬来在杞史，则当曰夫人姬氏如鲁也，此书夫人姜氏如齐，在齐史，则当曰鲁，孟姜来也，杞伯不能制其妻，如其国何。
莒庆来逆叔姬
叔姬者，伯姬之妹皆非庄公之女也，伯姬归于杞，不以叔姬娣，而以适莒庆者，卑杞故也。亦有嫌焉云尔？古者三十而娶，五十而爵为大夫，故大夫无出境，亲迎者，莒庆已为大夫，而与鲁为婚，越境逆妇，其非礼可知矣。不曰逆女，而曰逆叔姬者，以别卿为君逆者也，庆不氏者，莒小国无命卿，盖与齐高固异。
杞伯来朝
致伯姬也。杞伯不能治其内，纵伯姬之数出，又朝朝而致之，则其卑弱可知矣。杞二王后，而称伯者，当是齐侯以彊大致霸主盟，故一时皆尚彊，右大，于是弱小者皆降号以从，列次之位也；使大国下小国，则齐桓不能，故以固之？大小为次，或降而称伯，称子春秋悉志之以见乱，先王之制也。
公防齐侯于城濮
城濮卫地也，公何以防齐侯于卫地，晓卫侯也，曷晓之初，蒍边奉子頽犯王而不克，奔卫，卫兴兵反，犯周立子頽逮郑，虢纳王之后，卫不谢王，王命，齐侯伐之，齐侯诸防卫侯子城濮，曰：有王命，盍谢以纾讨卫人，不听，明年，遂与之战。
二十有八年春王三月甲寅，齐人伐卫，卫人及齐人战，卫人败绩。
王子頽作乱，齐卫卫受乱臣又与兵助頽犯王，而齐为霸主，不能奔救，及郑虢，既纳王，王乃使召伯廖锡，齐侯命使讨之，齐侯既晓，卫而不从，于是乎伐卫，曰伐之者，讨得其罪也，以卫反齐，盖恶卫也，犹曰卫人为志乎？此战云尔，然齐人与卫战，既败卫师，数之以王命矣，乃取赂而还，嗟乎！齐侯以能尊王室，霸诸侯，而所为乃若是，是与卫无异，故既书伐，又书战悉贬，而人之所以恶齐也，凡败皆称师，此独称人者，重卫罪也，凡伐不日，此独书日者，齐人兵至之日，卫人俟其至，而即与之战，以是日而战，以是日而败绩，是以春秋谨而志之。
夏四月丁未邾子卒
秋荆伐郑
夷狄加兵于中国，而书伐者罪，中国之不自正也，前此称荆人，以其来聘，能以礼自进也，今复伐郑，创痍中国，故复书荆以贱之。
公防齐人宋人救郑
齐，宋使防者救郑，而公亲往防之者，以齐来召师，公不敢不亲之也。凡书救者，皆善之，善之，则公虽与防者防亦无嫌也。夫以夷狄伐中国，而诸侯能相率救之，虽不由王命，是亦变之正也。
冬筑郿
嵗饥而兴役，无爱民之心也，凡邑书城不书筑，筑郿者，以凶年造邑而欲其固，虽驱民于死地，不恤也，是以春秋志之。
大无麦禾
是嵗未尝有水旱，螟虫之灾而书大，无麦禾，何也？见人力不书，农事不修，鲁不修其国政，非天灾使然。
臧孙辰告籴于齐
大无麦禾，举国无也，民饥甚矣，于是告籴于齐，告籴者货取之也，非所谓求焉者也，非所谓乞焉者也。彼此之利也，不曰如齐，告籴者言，如齐则其辞缓告籴于齐，则其情急，吾情虽急，而彼之得否？未可知，故但书此之，告籴以讥，仕国事者务名而不治，实之蔽也，夫务农重谷，节用爱人，则仓廪实矣，不知为此，至于饥而忧之，亦末矣。鲁人悦其名而以救急拯危为功，君子青其实，而以素无储蓄为罪，盖公即位二十有八年矣，国无储蓄之备，一无参禾，遂告籴于师国，国非其国矣。
二十有九年春新延廐
修旧曰新，马闲曰廐，其曰延廐者，延之为言长也，以马多故，廐长也，昔廐焚孔子退朝，曰：伤人乎？不问马，盖鲁侯僣，乘天子之车备，十有二闲之马，圣人不敢斥言之也，是以特因其修旧，而书以讥之，且去冬大，无麦禾，民将转徙于沟壑，今又新延廐廐有肥马，民有饥色，是重马而轻民也，何以为民之父母。
夏郑人侵许
许郑邻也，诸侯救郑，而许不至，故以为讨，而书侵者，不可罪他人之不救，而遽加之以兵也。
秋有蜚
蜚之为物行水，水竭，行草草死，此非所宜有，而有也，春秋书之，以纪物理之变，物理之变，如此则人事之变，固有不可量者，此亦外裔居中国之象也。自此中国不以为怪，故一书而不复书，如鸜鹆之类，今中原皆有之，盖始于春秋之时，古者橘逾淮而化为私，命淮宋之间，橘大如柑，乃知物理之变，殆不可测，后世之事，古人不能知者众矣。
冬十有二月纪叔姬卒
其国既亡，其夫既没，妇人有归宗之义，而鲁不能变，恤遂归于酅，故圣人书，其卒以悯之，且存纪以罪齐也，呜呼！齐灭，纪以自强，虽得志于一时，而圣人罪之，则其恶流于不泯，纪见灭于强齐，虽无告于天下，而春秋存之，则其志伸于无穷。
城诸及防
前年冬筑郿，大饥告籴，此年新延廐，又城诸及防，公不恤民而屡与役，无人君之心矣。
三十年春王正月
一时无事书首月存天道王法也
夏次于成
齐人之降鄣，盖盛兵以震服之，鲁是以警备而次于成，此在易所谓震不于其躬，于其邻者也，不称公不称师，直曰：次于成者，伏戎而微之，不敢自背于齐故也。齐，鲁之结厚矣，而于此不能无危疑者非徳言也夫！
秋七月齐人降鄣
鄣纪之附庸也，齐之灭纪二十有五年矣，而鄣犹见者，义不屈于齐故也。齐侯肆其兵威，而力取之，故不书鄣，降而书齐人降鄣者，明非自降也，不书灭者，服属之以为附庸也。
八月癸亥葬纪叔姬
齐人降鄣，而后葬纪，叔姬与纪侯大去其国之后，齐人葬纪，伯姬同意，皆所以罪齐也，夫叔姬亡国之娣，自卒之后，停殡于酅，逾厯九月，今始克葬，圣人悯之，故纪虽灭矣，复志其，复系之纪，不以酅易纪也，春秋之于纪，其致意之深，如此葢先王之建国，非他人所可灭，而齐亦不得灭人之国，故曰兴灭，国继絶世天下之民归心焉。此圣人之志也。
九月庚午朔日有食之鼓用牲于社
二十五年六月日食，而鼓用牲于社，已为非礼，至二十六年十二月日食，则知其非礼而弗为矣，今又举而行之。
冬公及齐侯遇于鲁济
及者，内为主遇者，无人君相见之礼也。济水厯齐鲁界在齐为齐清，在鲁为鲁济，齐侯将伐山戎，道由鲁济公于是乎出而迓之，故书曰：遇若邂逅相值然。
齐人伐山戎
山戎伐燕，燕人求救于齐，齐侯伐之，是攘夷狄也，而经无异辞，何也？齐侯既霸，而王室有子，頽之难不能奔命，而坐视郑虢之纳王，乃越千坐之险，为燕开路，是徒欲耀威武于山戎，以夸示逺近尔既又自一其功，谓与三代受命，无以异而晏然，欲以封禅为事，圣人恶其强僭，而无尊王之心，故同侵伐，常例书之，又贬爵书人以抑之，谓其功不足扬也，以此为坊，而后世犹有开边，拓境好大喜功者，如秦皇，汉武，实万世之鉴也。
三十有一年春筑台于郎
文王以民力为台，而民欢乐之，今逺筑于郎是不与国人同乐也。
夏四月薛伯卒
薛在隐时称侯，而此称伯者，衰弱之甚也！前此未尝书薛之丧，而此书薛伯卒者为下，筑台起也，故略不书名，与葬。
筑台于薛
薛虽鲁地亦近于薛，薛伯方卒，而鲁遽筑台以临之，盖其用意逺矣。
六月齐侯来献戎防
齐伐山戎，得其防侈，然自以为功，因来夸示以威我，而圣人书曰：来献者，抑之也，始伐称人，此称其爵者，方其伐戎过，我固已贬之，此献防而称人则疑若防者，故特书其爵，以诛齐侯矜功，威鲁之罪，此春秋大公之义也。
秋筑台于秦
公比年兴役，今又一嵗之间三时筑台，又不在国中之地逺至于郎于薛于秦，非所筑而筑既为失矣，筑而又筑之，抑又甚也，管子曰：台榭相望者，亡国之庑也，当是时，庆父执国政，而通乎夫人，故数筑台于逺地以为公防观之，娯公亦为其所惑，而不自知也，可为后世戒。
冬不雨
凡不雨，必逾时而后书，今一时不雨，未为灾也。以公一年而三筑台，明年，又城小谷，故其中间特书不雨以见意，葢公暮年，兴役不已，而灾异数至，故书以为戒。
三十有二年春城小谷
小谷，鲁邑也，今曲阜西北，有小谷城，先儒以为齐邑鲁为管仲城之若然，圣人亦当异其文，而系之齐矣，且公虽感，齐侯之私，岂肯为管仲城邑乎？彼殆见昭，十一年传云，齐桓城谷而寘管仲焉，故有此説殊不知齐自有谷如文，十七年，公及齐侯盟于谷宣，十四年，公孙归父防齐侯于谷，此齐谷也，非鲁之小谷。
夏宋公齐侯遇于梁邱
齐侯请防于诸侯，将为郑谋楚而宋公请先相见，故遇于梁邱，宋公序齐侯之上者，地主也，用兵则以主兵者为先，防盟，则以主盟者为先，若相遇，则以地为賔主，皆非其地，莫适为主，则序以爵而已。
秋七月癸巳公子牙卒
此僖叔也，左氏具载季友，杀叔牙之事，攷之于经，全不寓防意，且公既有子，何必问后，正使问后，而叔牙辄以庆父对，若公以为不当立，则自不立尔，何至于杀叔牙耶？杀叔牙而反，使庆父执国政，此又何理耶？况此去公薨尚逺岂公临终之事耶？公谷谓将弑庄公，此又无谓之甚者，以此言之，公子牙，盖自卒尔牙卒，其子乃公孙兹兹之后，则有公孙得臣得臣之后，则有叔孙侨如侨如之，后则有叔孙豹，豹之后，则有叔孙婼，婼之后，则有叔孙，不敢不敢之后，则有叔孙州仇，皆执鲁国之政者，是以圣人谨志其卒。
八月癸亥公薨于路寝
路寝，正寝也，书薨于正寝，以明庄公得其死所，非有他也，且君病必居正寝，就公卿也，大位奸之窥也，危病邪之伺也，若蔽于隠所，是使小人女子得行其志也，故宗嗣素定之，兵权散主之，闺门严饬之，小人女子不尸重任，而贤良受托，鼎是交辅则篡弑，夺易之祸，何由而兴哉？不谓之正寝，而曰路寝者，天子有路门，盖路寝之门也，又因着鲁之僭。
冬十月己未子般卒
新君未逾年称子，今庄公薨，般既立，不幸而卒，故书子般卒，与襄三十一年，书子野卒，同义三传，皆以为庆父所弑，攷之于经，全不寓防意，而所书正与子野同，若以子般为被弑，则子野亦岂被弑乎？惟文十八年书子，卒而不名者，乃被弑也，何则？既书子卒，既书，夫人姜氏归于齐，盖文公既薨，子赤为宣公，襄仲所弑，而弑君之贼又自立矣，姜氏不能容，自归于父母之国，圣人不名，子赤者，以其被弑，不忍名之，与成君同也，若书其名，则与自卒者，无以别矣，或以为先君未葬，则名文十一年，书子卒而不名者，以先君既故尔，是不然，景王既葬矣，王子猛之卒，何为而名乎？岂有天子，未逾年则名之，而诸侯反不名乎？以此騐之子般乎？野皆非被弑而子般，特以哀姜庆父之故，疑若为其所弑，尔或实为圉人荦所弑，因而归咎于哀姜庆父未可知也。春秋别嫌明防，而深辨之，疑似之际，岂有实弑其君而全不寓防意，乃区区曲为叔牙，季友讳乎？必不然也。
公子庆父如齐
若以庆父弑君而出奔，则圣人岂不着其出奔之罪乎？乃知此非出奔也，盖庄公既薨，子般又卒，继嗣未定，庆父虽有侥幸之心，而身为国卿，加以公子之贵，寜有嫌疑之避，于是如齐告难，盖以桓公始霸，谋定其君，及自齐归，鲁已立闵庆父始有篡弑之意，故明年，齐侯使仲孙湫来省难，而仲孙谓不去庆父，鲁难未巳也。
秋伐邢
此为齐侯救邢而书也亦见中国之衰也
春秋集注卷十二
钦定四库全书
春秋集注卷十三
宋 高闶 撰
闵公
元年春王正月
不书即位者，上不受于天子，内不受于先君，不正其始也。
齐人救邢
凡书救者，皆善之也，然以狄之强而将卑师少，岂能救之？此必齐侯亲往，但以逼于管仲，畏简书之言，非有实救之心，所以无功而还，故春秋存其善意，而书人以讥之。
夏六月辛酉葬我君庄公
十有一月而葬者乱故也。臣子既不能事生，又不能事死，两失之矣，胜敌克乱曰庄，此又臣子私谥也。
秋八月公及齐侯盟于落姑
及者，内为主公，特为此盟者，以齐侯为受命之霸也，诸侯之仰霸者，盖欲以记社稷也，闵公以防冲新立，而庆父通乎君母，势倾公室，国人汹汹，思得忠良以平内难，故居丧，特出为落姑之盟，请复季子，季子之归否？制在齐侯故也。
季子来归
季子谓谁？公子友也，友名也，季字也，子者，男子之通称也，凡人臣出奔，而反国，则书曰归，或曰复归，经未有季子出奔之文，而书来归，何也？凡奔云者，负罪以出，迫逐而不遑暇之辞也。今鲁国连丧二君，当凶祸艰难之际，季子以贵戚之重，违而去之，是之谓全身逺害求援以庇国，既而国人以庆父之故，思得贤公子以辅防主，视公族之中，惟季子托辞以出，若爱其生，以有待者，鲁人惟恐其不归，故公与齐侯盟而请之，其书来归者，所以变乎归之文，又变乎复归之文也，既归，而遂以国政付之，是其委任，亦不轻矣。惟其委任之重，所以没其去，国之因而责其后效，圣人特字之而不名，又不称公子者，见季子自以贤徳为国人所与，不縁宗亲之故，则所以望于季子者重矣，然季子既归，乃托亲亲之故，卒不能平，姜氏之乱，讨庆父之恶，致使二人卒弑吾君，明年，书公子庆父出奔莒，夫人姜氏孙于邾，以着季子，徒然来归，无补于急难，大失国人之望，是以变文书来归者，亦所以责之，与内女被黜而归者同。
冬齐仲孙来
此齐侯既复季子，因使仲孙来窥我，非使于我也，故不书，齐侯使而止，书齐仲孙来，所以嘉仲孙，而讥齐侯也，讥齐侯有窥鲁之心，失霸者之义，而嘉仲孙能俾齐侯务，寜鲁难，有全鲁之功，故特书字以襃之。
二年春王正月齐人迁阳
阳小国也，齐侯迫逐而迁之，以其恃强而兼弱也，故贬称人阳，自是不复见矣。故不地。
夏五月乙酉吉禘于庄公
刺不能三年也？庶人荐而不享大夫，享而不祫，诸侯祫而不禘，禘者，天子之祭，鲁不当禘也，然成王赐天子之礼，以享周公，而先公因僭用之过在前世，圣人不一一追贬，但因事书之，盖鲁国常事，不可胜书故也。今以周公之禘，禘于庄公，已为非礼，又况当丧而祭乎？初，鲁之丧庄公也，既而经不入库门，士大夫既卒哭，而麻不入，则当时君臣虽未终丧，盖皆吉服矣。岂独禘为然哉！禘大祭也。故于是讥之，然闵公防弱何知焉？圣人书此以着季子之徒，执国政者之罪也，虽然，此特用其礼物耳，非有追配，审谛之事，言禘于庄公，不言庄宫者，以三年之中，未可以宫称也。
秋八月辛丑公薧
公薨不地者，着其被弑之防意也。不书者，见无臣子也，君弑而不讨贼，何臣子之有！昔季子对庄公之言曰：臣愿以死奉般般死，而季子出复归，而相闵公，公又被弑于此，见季子之归，不能平内难，适所以召弑逆之祸耳。
九月夫人姜氏孙于邾公子庆父出奔莒
先书，公薨而继书，此则知夫人姜氏与公子庆父，此二人者，实弑公也，夫季子者，闵公盟而归之，以为国卿，正为姜氏，庆父故耳。季子専鲁国之政，足以有为，今已逾年，既不能防闲其君，毋称治，庆父之罪，而反召弑君之祸，又不能率鲁国之众，以讨弑君之，贼乃纵之使逸，故此书夫人姜氏孙于邾，公子庆父出奔莒者，非特着姜氏，庆父之罪，又以见季子，孤国人之望也，或谓春秋不责，季子不能全闵公而嘉其能立僖公，呜呼！是不忠于前，君而自结于后，君也，岂贤者之所为乎？又谓缓追逸贼，亲亲之道，是尤不然，人臣之义，莫大乎为君讨贼，故曰，大义灭亲，今季子于庆父亲也，而于闵公则亲而又尊者也，庆父弑闵，彼尊尊亲亲之义，已絶矣，苟能诛之，则尊尊亲亲之义，两得之，舍庆父而忍乎？闵公是尊尊亲亲之义，两失之也，弃两得而从，两失贤者之所为，果如是乎？
冬齐高子来盟
鲁难继作，齐侯不修，霸主之义，謷然有取鲁之心，使高子将南阳之甲而至者，非使于我也，而高子乃能因事制宜，勉其君于霸，遂与鲁盟，以定嗣君之位，故于其来盟，而称高子善其能恤，鲁且得奉使之宜，从义不从命也。
十有二月狄入卫
衞懿公遂为狄所杀，而此但书入衞而已，何也？圣人不与，狄杀卫君，且为齐桓起也，国人立黔年之弟，公子顽之子申，盖宣姜所生也，是为戴公，戴公继卒，遂立其母弟燬，是为文公。
郑弃其师
狄既灭衞诸国皆震，郑伯遣师御之，而将非其人，师久而溃，故书郑弃其师者，恶郑伯也，郑伯有其师而无其将将者，人之司命也；郑伯以百姓之命，授匪其人，非弃而何？盖人君之使臣也，知其贤而使之，则功必成，知其不贤而使之，则事必败，夫不知其不贤而过，使之至于败事，君子犹曰：君不知人，当自罪尔，而况已知其不贤而强使之，不独陷其身，又属之以民乎？观郑诗清人刺，文公也，高克好利，不顾其君，文公恶而逺之不能使高克将兵而御狄于境，陈其师旅，翺翔河上，久而不召，众散而归，观此，则非师之弃郑，郑弃其师也，郑伯轻授高克将权，自取此祸，圣人不罪，高克而直书，郑弃其师，以为后世人君之戒。
春秋集注巻十三
钦定四库全书
春秋集注卷十四
宋 高闶 撰
僖公
元年春王正月
不书即位同闵公义
齐师宋师曺师次于聂北救邢
齐桓公于是为仁不情，而为志不广矣，狄入衞齐不救卫，狄不伐邢，而齐救邢，圣人，于是盖昭见其隠而知桓公之不足为贤，方伯也，卫朔奔匿于齐襄，齐实纳之，是齐有恩于卫，一也，朔之入，实拒王师，桓公圗霸尊王，释其拒王师之罪而不问，是齐有恩于衞二也荘公十六年，幽之盟卫，朔同盟，及二十七年，再盟于幽，诸侯皆防，而卫不至此，卫负于齐者，一也，二十八年，齐有伐衞之师问不至之故，卫可以服矣；而悍然不顺，与齐师战，此卫负于齐者，二也；伐卫于此，又七年而卫卒不通于齐，此卫负于齐者，三也；齐庇于卫者二，而卫负于齐者三，此齐所以坐视狄之灭卫而不救也，然不救卫固也，而邢未被兵，乃反救之，何也？卫与邢为隣，狄不伐卫，则伐邢，邢、卫，常有狄患，齐恶于衞故虽灭而弗救，邢无恶于齐，未被兵，而先救之，救邢，所以激卫也，若曰顺已者虽患未至，而吾救之违己者，虽已被兵，而不之救，呜呼！此固小人之情矣。仁人果如是乎？孺子将入井，岂必其父母亲爱而后救之，虽其父母之仇，哀其垂死，亦将引手援之矣，頋乃持他人之子，而示之曰：此于吾无憾，吾持之若父与吾仇，吾安视其死而不援也；岂人情乎？霸主急灾救患，而以私憾废之信乎？为志不广而为仁，亦不情也。聂北在博州博卫地。
夏六月邢迁于夷仪齐师宋师曹师城邢
邢未有以効于齐也，而齐厚之为已甚，前年，狄伐邢，齐即救之，不留也，今狄未至，邢桓公帅三国之师次于聂北，所以张邢之势以却狄兵，且谋迁之以期，于久安城之，以设其重险，此岂徒为无益之役哉？皆所以激衞云尔。
秋七月戊辰夫人姜氏薨于夷齐人以归
齐桓倡义存鲁，以示信于天下，而乱鲁者，非他齐女也，故召之，至于夷而杀之，而以之归，夫弑君之贼，虽人皆可得而诛之，而鲁以臣子不得讨，则齐侯杀之，为是此霸者，所以行乎诸侯之义，故圣人不罪，齐侯之杀，但书薨于夷，则夫人不得其死，昭然可见，而庄公娶仇雠，淫荡之女，以祸鲁国，又不待贬絶而可知也，然齐侯杀之，虽是而不当以归继书，齐人以归者罪，齐不当取其尸归也，不言以丧归者，不成乎丧也，虽然，夫人义已，与鲁絶又不当归之于鲁，如之何则可？曰：即其死所，而葬之可也。
楚人伐郑
荆蛮加兵于中国，谓之伐者，以中国不自正故也。荆自庄十年，败蔡师于莘，始见于经，十四年，入蔡，十六年，伐郑，皆秪书荆，荆本子爵，僻在南荒，不从中国政令而猾夏不恭，敢僭大号，所以外之也，庄二十三年，书荆人来聘，盖周室微弱，而蛮荆敢与中国交聘，诸侯不以荆蛮待之，而待以中国之礼，圣人因书之曰人非进荆蛮也，所以惩中国诸侯也，然犹君臣同辞，无复尊卑之辨，二十八年，荆伐郑，犹前志也，此年书，楚人伐郑，则见其地广兵强，暴横难制，自是至一经之终，不复称荆矣，然终齐桓之世，惟秖称人而不得与于中国之盟会者，为齐桓能制其强也，至僖十七年，齐桓卒于是始横，十九年，则已盟于齐矣，二十一年，又盟于鹿上，至秋则书宋公，楚子会于盂，执宋公以伐宋，楚于是乎始大，张列位于陈蔡之上，而书爵矣，所以着其强大难制，中国不能抗也，至冬告捷，以威诸侯，圣人复书曰：楚人使宜申来献捷，贬其爵，又称献所以抑其强也，自晋文卒复有事于中国，皆称其爵，以明中国，外裔盛衰之渐，惟贬而称人者，各随事以见。
八月公会齐侯宋公郑伯曹伯邾人于柽
齐侯九合诸侯，此其三也。此会为衞城楚丘因为郑谋楚也，公虽以丧行，亦一时之权也，诸国皆君则邾人，必非微者，以其受姜氏故贬，而人之然邾受姜氏，莒受庆父，公不请于会以讨之，乃既会而败其师，非礼也。
九月公败邾师于偃
邾人以哀姜，在邾故戍，虚丘以窥鲁哀姜，既诛，邾知齐鲁之交合将归其戍，公往要而败之，何以知要而败之，曰：无伐邾之事，而败邾于邾地故也。
冬十月壬午公子友帅师败莒师于郦获莒挐
书公子友帅师，见其拥兵得众，而不能明大义以讨庆父之罪，反以赂求于莒，而卒至于兴师，以毒邻国，无辜之民也，夫弑君之贼，岂得以亲亲掩之乎？久稽天讨，一至于今，乃庆父闻哀姜已死，欲复归鲁，鲁人不可，乃自缢，遂致莒人持是兴师而来，以责赂于鲁，夫莒受乱，不执固异乎？蔡人杀陈佗者矣，又复责赂不已，信有罪矣，公子友既不能喻以辞命，使知不缩而退，乃遽出师以败之，人获其大夫以偿之，挐者，莒子之弟获挐者，所以絶公子庆父之赂也，春秋以季友主此战，特谨而曰之所以深责之也，凡诸侯战而死曰灭，生得曰获，而大夫生死，皆曰：获者以存之，杀之，皆在得之之后故也。凡获人之君，与其大夫及其见获者均为有罪，其间曲直之义，则各存乎其文，凡小国之大夫不名，事接于鲁，则名详内也，郦我地。
十有二月丁巳夫人氏之丧至自齐
秋，七月，齐人杀哀姜而以之归，今歴二时鲁不迎其丧者，以夫人与弑闵公，义欲絶之故也。僖公新立，外欲固齐以居厚，内存母子不絶之义，故请而葬焉，此所以丧至自齐也，然哀姜岂可复配宗庙哉！鲁以臣子不得讨齐，以霸主得举法，故臣子可缘霸主之，命以尊宗庙霸主，亦可縁天子之法以絶鲁私请今齐以公义诛之，是齐已絶之矣，鲁以私意请之，是鲁不忍絶之也，是以圣人因其丧之至而特去，姜以絶之于齐而存夫人氏，以见鲁之不忍也。何则？庄元年，夫人孙于齐，不称姜氏者，盖与齐侯同弑其夫也，弑夫之罪重，虽臣子得纪之矣，故全去姜氏，今此与庆父同杀其子，其罪稍轻，终不以子故雠，母惟霸者得行尔，故止去姜而存氏若姜氏皆去之，则是弑夫杀子之罪均，故存氏以别之也，然则春秋者信制事之权衡，揆道之模范矣。
二年春王正月城楚丘
楚丘衞邑此会柽之，诸侯城之，以封衞也而不系之衞者衞为狄所灭，不能保有故也。然其辞若鲁，独城之，何也？齐侯之与诸侯会于幽也，以攘夷狄，尊中国为盟主，闭二年，狄入衞而齐侯不能救致衞为狄所灭，衞亡逾年然后率诸侯城楚丘以封之，而齐侯乃自以为功虽衞人亦谓齐侯于我，德莫大焉，圣人书之，曾无异于常诸侯者，盖恶其盟之无信，救之不速，今虽有存亡，继絶之善，然天子在上，而诸侯辄敢专封，非其所守，而擅兴力役，以城之，皆王法所不容也，故但书城楚兵，而齐桓之行事可见矣。宋子鱼曰：齐桓存三亡国，义士犹曰薄德，斯可见当时已不与齐桓之封也，然则为齐桓者，如之何则可？狄人即逐请命于天子，而城之旣城矣，请命于天子而封之，如是，则天王命诸侯城，楚丘以封衞而齐桓之徳在其中矣，诗曰：王命仲山甫，城彼东方，又曰：经营四方，告成于王，以此言之，凡城必由，天子之命而经营四方，乃人臣之职，及其成也，又告于王可也，岂得自専哉！
夏五月辛巳葬我小君哀姜
十有一月而葬，外薨也，丧至五月而葬也，鲁人以姜氏得罪宗庙，不敢从夫之諡，遂循文姜之例，别諡曰哀。呜呼！是不若不諡之为愈也。圣人书此以罪鲁之臣。
虞师晋师灭下阳
晋始见于经，以三传及孟子攷之晋，实主乎伐虢，而春秋以虞为首，何也？贪赂忘亲，以师导晋为之前驱，故圣人以虞首恶也，不曰虞人，晋人而曰师者，正着其恃众，以凌虐也。取邑而言灭者，下，阳虢之所保下阳，举而虢亡，不待陨其社稷也；盖虞不假道，则晋不得逞，下阳既丧，则虢遂已亡，圣人作春秋，书郑伯入于栎，而不书入，郑书虞师，晋师灭下阳而不书，灭虢观物，有要矣。
秋九月齐侯宋公江人黄人盟于贯
齐侯九合诸侯，此其四也。江黄者，楚与国也，二国逺小而僻陋，今来定盟，则楚失其援矣，始来服齐，齐侯不以逺小僻陋而忽之，遂为之合诸侯，则此诸侯宜皆会也。然大国称齐宋逺国称江黄以齐宋大国之君，而盟逺国之微者，则诸侯不必皆至着，齐侯之信，而服楚之象见矣。
冬十月不雨
万物需雨，以生需雨，以成一时愆亢，犹有所损，况不雨几于弥年，则其灾可知，此书首月以见一时不雨，而僖公已为之忧矣。
楚人侵郑
贯泽之会，江、黄，皆至，则齐已强而楚人失援矣，此书侵郑，楚人惧也，惧而侵郑者何？楚失江黄矣，能争郑犹可，抗齐也，以是见楚人，欲与中国争衡也，惟不得郑是以服于齐也。
三年春王正月不雨
一时无他事惟首月书不雨见终春犹无雨也
夏四月不雨
自去冬不雨，至于今而不书旱，何也？凡书旱者，虽有时而雨，犹以不足而旱也，若直不雨，则旱在其中矣，连于首月，总书之见，其为灾之久而僖公以不雨为念也。
徐人取舒
凡国不言取，此舒国也，而曰取舒，取舒之后，复有舒庸，舒蓼，舒鸠之类，皆羣舒夷落杂居，江淮之间者，当时夷狄，无城郭，宗庙社稷之守，故但以取为文诗曰：荆舒是惩，然则舒与荆同为中国之患，徐人欲与中国盟会，故取舒以自効，厥后齐侯为牡丘之会，盖为此也。
六月雨
此记不雨之终也，且建已之月，万物始盛，待雨而大，古者以是月雩而祈雨，则六月之雨，尤为可喜，国之大事，不可不书，亦见僖公，忧喜在乎民也，夫所谓王者，岂能使阴阳无旱潦哉！如以斯民为忧而已，故歴书之以见，急雨之意焉，所谓务农重谷者也。
秋齐侯宋公江人黄人会于阳谷
齐桓九合诸侯，此其五也。齐将伐楚旣得江，黄二国共掎角，乃为此会以谕诸侯，故曰阳谷之会，齐桓端委搢笏，而诸侯皆谕乎桓公之志，盖江黄再会而不怠，可以大举伐楚也，故但书会而已，又异乎贯泽之盟也，或曰侵蔡，次陉之师，诸侯皆在而江黄，独不与焉，安知其谋伐楚乎？曰：兵有聚而为正，亦有分而为奇也。此用兵之法，自召陵，退而执涛涂，然后及江人，黄人伐陈，则知诸侯侵蔡，次陉，而二国不会，自为掎角之势，明矣。
冬公子友如齐涖盟
凡鲁遣大夫往他国盟，则曰涖盟，此盖公有他故，不与乎阳谷之会，故使上卿如齐，涖盟也，亦足以见齐桓寛政优，简于诸侯矣。
楚人伐郑
此伐郑者惧齐也，凡谓之伐必有辞，焉知齐之定伐，故有事乎？郑以拒齐也，楚以夷狄连三歳加兵于郑，欲与中国抗衡，则中国之衰可知已，齐桓岂可已哉？于是明年诸侯大举伐楚也。
四年春王正月，公会齐侯，宋公，陈侯、衞侯，郑伯、许男、曹伯侵蔡，蔡溃，遂伐楚，次于陉。
此齐侯大举伐楚，所以攘夷狄，而尊中国也，曷为而先侵蔡乎？曰：侵者无名，兴师也，齐侯欲攘夷狄，尊中国经营驰骤，十数年矣，岂如左氏所载，直为蔡姬举哉？今以伐楚，会诸侯，则诸侯之师实为楚动，而齐侯以为蔡先附楚，不与中国盟会者二十有三年，乃先加兵于蔡，圣人罪，其行事之迹，殆若怒，蔡兴师而因以及楚尔，故书曰：公会齐侯，宋公，陈侯、衞侯，郑伯、许男、曹伯侵蔡，盖明其以蔡故而勤诸侯也，以蔡故而勤诸侯，则是一人之私，而非天下之公举也，是之谓齐桓之谲，但以伐楚之名正而掩其谲尔，圣人实书之，见私欲之为害如此，然予其爵者，正为下文，遂事起也，以蔡国区区尝团于楚，而诸侯之师遽及其境，彼何恃而不骇，且溃乎蔡侯以是忿齐，终身不与中国盟会，虽然，诸侯守国，凿斯池也，筑斯灭也，与民守之，效死而勿去可也。今兵一及境，而民遂溃散，则君之不能守，其民可知矣。沈溃莒溃之类，皆是也。书遂者，着齐侯怒，蔡兴师，因乘诸侯兵力以伐之，不由天子之命也，孟子曰：春秋无义战，彼善于此则有之矣，齐侯伐楚，不能为而非所谓为天吏而伐之也，然楚乃蛮夷之国，强暴僭逆，凭陵中夏，天王不能治，而齐侯能奋中国之威，一举而服之，而天下不胥为左衽者，乃其力也；圣人于齐侯，灭遂之后，用兵侵伐皆贬，称人至此，称爵者，予其有攘夷狄，尊中国之功也。是举也，非止八国之师也，盖自阳谷之后，小国从令而行，故不复举之，自曹许以上，乃书尔陉，楚地，齐侯以师压其境焉，屈完所谓君之涉吾地是也；是时，楚国方强，齐将绥之以德，故次于陉以待之，旣而楚，使屈完来，遂与之盟，此见齐不遽加兵，而楚已服矣。
夏许男新臣卒
诸侯非卒于国都，则书地，此不书，许男卒于师，何也？按成十三年，曹伯庐卒于师襄，十八年，曹伯负刍卒于师盖陉，地近许，许师虽已次于陉，许男遇疾而归矣，曰：卒者，卒于其国之辞也，新臣即许叔也，立四十二年，其子业立，是为僖公。
楚屈完来盟于师
此楚子使屈完来观师而屈完，因求盟于师也。曰：来盟者，彼欲之也，见楚之服齐也，虽然，齐侯举义师以伐楚，则当罪其僭窃，王号侵灭，小国也，今反以包茅不入，昭王不复责之，则其辞游矣，盖齐桓之行事，亦与楚相似，故管仲亦不敢以此责之也？义旣不充，辞又不胜，故不敢决战，而许之盟也，彼齐国佐如师，陈袁侨如，会皆书如而此独称来者，外夷狄之辞也，楚于夷狄最彊，未尝与中国为会，然屈完之佐，楚子能从善服义，知尊中国，非特楚国之民安，而中国亦被其泽焉，故春秋特书其族，如吾中国之大夫且见楚，亦世官也，然不曰楚子使者，前此未尝称楚，爵若此称，楚子是进，夷狄也，非所以攘夷狄也，故専举屈完与齐国佐不同。
盟于召陵
屈完来盟于师，楚志也，不许，盟于师而许之，盟于召陵，齐志也，召陵去陉一舍耳，齐侯退而盟之，虽冇诸侯之师不复与战，以礼楚焉，故复书盟于召陵，以明齐侯，尚德不尚力也，由此言之，齐侯此举，求服夷狄而已，非若后世必以战胜为功也，二十八年，晋楚战于城濮，晋文公退三舍以避楚，楚得臣从之不已，而后战焉，方其退舍，而楚还则文公亦将不战矣，吾以是知齐桓，晋文之攘楚，皆求服之，而不求战，胜也，故春秋予之。
齐人执陈袁涛涂，【案袁涛涂，左氏作辕，公谷作袁，此从公谷】。
涛涂非有意于误军，道区区为陈之意，则忠矣，申侯卖涛涂于齐侯，齐侯不之察，赏申侯而执涛涂，况楚方受盟而退，遽执同会之大夫，齐侯之志骄矣，于是知齐侯之不可为周公，而为三王之罪人也，周公东征而西，怨南征而北怨，今齐假道于陈，惧以求免，又执涛涂，故扬子云曰：昔在周公，征于东方，召伯述职，蔽芾甘棠，其思矣，夫齐侯欲径陈，陈不果纳，执袁涛涂，具斁矣，夫雄盖得之此也，贬而人之不亦宜乎！
秋及江人黄人伐陈
此书及者，非鲁及之也，蒙上，齐人执袁涛涂之文，乃齐及之尔，齐所以及江，黄伐陈者，讨其误军，道之罪也，夫陈侯方与诸侯同侵蔡，同伐楚，又同盟而齐侯，遽执其大夫又率二国伐之，不义莫大焉，故蒙上文而人之盖，江；黄，小国例称人，若书齐人，江人，黄人伐陈，则嫌与江黄同贬，故变文称及盖，齐侯知此举，非义诸侯不肯从，故俾江黄二国伐之，俾江黄二国伐之，亦齐侯之善经也，何谓善经？不以江人，黄人伐楚，而以江人，黄人伐陈者，不以江人，黄人益楚之怒也，爱江人，黄人也，此齐侯之善经也，虽然，伐陈，非义也；陈人亦未肯服罪，故十有二月，再会诸侯侵之。
八月公至自伐楚
桓会不致，于此致者，以其事功为足乎扬也，且师出逾二时矣，又以见诸侯之师正为伐楚而起，非为侵蔡也，攷观齐侯伐楚之举，或美或恶，而可以知霸者之杂矣。
葬许穆公
因鲁往会而着其臣子私諡之罪
冬，十有二月，公孙兹帅师会齐人，宋人衞人郑人许人，曹人侵陈。
齐侯大举诸侯之兵，假涂于陈，陈人病之，不欲其复过我国，使之循海而归，则齐侯之不修，师律可知矣。乃反执陈之，大夫又及江黄，加兵于其国，今又大合诸侯之兵压其境，圣人于此，不曰伐而曰侵者，所以深罪其无名也，书公孙兹之帅师，贬可知矣。齐之首恶，罪不胜诛也，陈人行成，遂归涛涂。
春秋集注卷十四
钦定四库全书
春秋集注卷十五
宋 高闶 撰
僖公二
五年春晋侯杀其世子申生
诸侯世子皆誓于天子，不可专杀也，且父子，人之大伦，非他人所得间者，今至于相杀，则人伦废矣，况世子至亲，非其君自杀之，则无敢杀者，是故斥言晋侯，所以深罪其听谗，而忍杀其子也，观宋苓之诗盖可见其好听谗矣，然申生志，安其父而陷之于大恶，不容无讥，故甚晋侯则申生之讥，在其申矣，何则？父子之间，虽以恩掩义，义有不可已者，舍恩从义，可也，曽子，小杖则受，大杖则走，此以义爱其父者也。若申生者知恩而已，非君子所贵也，使申生能自直，献公慨然知自及，虽居不安，食不饱，君子犹以为孝也，直而不胜，逃而免难，俟其自悟，父子之恩，犹可全也，申生不知出此二者，而为臧获之计，其不智甚矣，非特陷父于不义，自是晋国大乱，庻孽觊觎，互相簒杀，至文公始定，迹其祸端，实由此尔。或曰，世子实有罪，则如之何？曰：先以谗谮，为虑可也，若不免乎？疑则加温辞以讯之，勿盛怒以恐之，使世子得尽其情可也，世子辞尽而实有罪，则亦教诲之而已，若终不改焉。诸侯则听命于天子，天子则大防羣臣于朝，而显议之，羣臣有辨其谗谮，则父子释然无疑可也，然以为有罪必可废，则废其爵位，如尧之待丹朱，俾终其天年，以全吾父子之爱可也，又何必杀为夫，为人父而杀其子，未有不由内宠者，故春秋特书，晋侯杀其世子，以为后世之戒，以此为坊，而后世犹有以尧毋名门，使奸臣逆探其意，以成巫蛊之祸者。
杞伯姬来朝其子
杞伯姬来者，不宜来也。朝其子者，不当朝也，先王之制，诸侯未冠而即位，谓之童子，侯童子侯不朝，盖不可以成人之礼，接之也，伯姬归，杞方十三年，如其有子，必尚防穉，又未嗣位，如之何而胜朝乎？若伯姬归宁，而与其子偕来，则亦常事不书矣，今特书杞伯姬来，而系之以朝，其子盖无故而来，以朝其子为名，春秋别嫌辨疑，与书子同生同意，意在言外也。
夏公孙兹如牟
按桓十五年，牟人来朝，盖小国也，鲁必不使大夫往聘此书，公孙兹如牟者，直着其托，聘使以图昏，左氏以为娶是也。盖大夫非君命不逾境，今以聘行，则其出为有名矣，然小国不能自进，于礼而我先聘之，公孙兹虽可逃，责于一身，适自取卑辱耳。
公及齐侯，宋公，陈侯、衞侯，郑伯、许男、曹伯防王世子于首止。
齐侯九合诸侯，此其六也。凡鲁与一二国盟，伐则有称，防称及之异，以辨起意之主，若大防诸国盟伐，皆盟主所召，而往就之，故悉不书，及此书及者，非内为主也，殊防王世子，故不言防齐侯而书及也，齐桓恃平楚之功，坐致天王之世子，故圣人不与齐桓之致世子，而以诸侯防王世子为文，盖王世子天王之贰也，不可以并诸侯之列也，春秋之法，尊君而卑臣，抑强而扶弱，君弱矣，则扶而尊之，臣强矣，则抑而卑之，岂特惩当时之变乱，盖将以明天地之义也，故殊防王世子所以示诸侯不可得而抗之，且避不恭也；然而世子出防非王命也。天王以惠后故将废世子郑而立王子带，齐侯以为议之于朝觐，贡之以諌，词从则王子安，不从则废之，是从违未可知也。莫如为防，以见世子，使天下诸侯晓然皆知世子之为郑而共尊之，吾从而与之盟，则虽有惠，后之爱天王，不得行其私，则世子终可不易矣。此齐侯之志也，虽然，诸侯不以王命而敢防世子，世子不以王命而出防诸侯，此皆天王弱，诸侯强以公义而胁天子，天子以私惩而见制，子诸侯君臣父子之间，皆失正矣，王世子位定，是为襄王，而许男居丧出防，则又覩文见义也。
秋八月诸侯盟于首止
此复举诸侯者，尊王世子，不敢与之盟也，防者辨上下之礼，修和好之道，而王世子与焉，犹之可也；盟者以不相信故也。若王世子亦与焉，则是以所不信者加之，王世子与约束，诸侯无异，故齐侯不敢盟世子，而与诸侯自盟，诸侯自盟，乃所以定世子也，夫齐既不敢盟世子，而以防世子为名，可谓知尊王矣，然齐侯之霸既致，王世子而防之，晋侯之霸，遂致天王而朝焉，孔子罪作俑者，由召世子至于召王，则其弊不可胜诛矣，凡诸侯期盟而往防者，则书公防某人盟于某地，盖期防至而遂盟也，若盟非前定，则书公防某人而后言，某日盟于某地，盖明既防而始盟也，或间有他事，则再言诸侯如重丘之类，嫌盟击于他事也，今首止之，防中无他事，而再举诸侯者，董仲舒曰：书之重词之复，其中必有大美恶焉，首止之防，虽衰世之事，亦变之正者，彼善于此，亦可谓之大矣，是以书法如此。
郑伯逃归不盟
齐侯以楚数病，郑之，故遂率诸侯伐楚，攘夷狄救中国，遂防王世子于首止，明大义于天下，此盛徳之举也，当是时，诸侯未有从夷狄之心，而惠王由嬖孽之私，弃理义之正啓，郑从楚，以惎间中国，召郑伯曰：吾抚汝以从楚，于是郑伯喜于王命，遂弃诸夏，外交蛮夷逃归不盟，阴与楚通，自是楚复与中国争衡，鸣呼，若权轻重而言之，天王之召私意也，诸侯之盟，公义也，与其外与蛮夷通，孰若内附，中国之为愈也。故书曰逃归，言义当留而窃去，曰：不盟者言，可以盟而不盟，所以深罪郑伯也，夫齐之服楚，所以营图之，则有日矣，裁逾年而惠王已率郑伯以叛之，故知王室之不竞，非独彊楚，与诸侯之罪也，周室实有以来之，抑又齐侯之霸，不知请命，恃强而预，王政所以惠王之与楚亦齐侯，实有以致之，上下相习煽而成，俗谓之春秋之世而不复西周之盛，盖以此一变而为春秋？再变而为战国，陵夷至慎靓，赧王之世共主，不复与起矣。虽名世大儒，亦以王道説诸侯俾之自王，不复更谈，周室矣。
楚人灭子奔黄
齐侯自侵陈之后，已起诸侯之叛心，至是，郑伯窃与楚通，楚人遂灭，以为寇，中国之兆也，子奔黄，以黄睦于齐，借以依中国也，不名者何？楚人恃强逼而去之，非子之恶，其义未亏，其国可复，而齐侯虽霸，不能救之也。
九月戊申朔日有食之
虽有常度亦人事所召有食之者
冬晋人执虞公
虞公尝为天子三公，故称公，此晋人灭虞，而曰执虞公者，不与其灭也盖灭者，亾国之善辞，上下之同力也，今虞已自灭，晋人但执其君尔，晋初以诈谋假道于虞以伐虢，其意欲以兼取虞也，虞国托于晋之侧，以虢为捍蔽，而其君庸啫不能辨，晋之诈谋，而贪其贿赂，导之伐虢，虢亡而虞见灭国，灭而不知，諌又不察，至执而后省，谓之执虞，公可也，圣人方罪，虞以立万世之戒，若书曰：晋人灭虢，遂灭虞，执虞公以归，则不见虞公之恶，非春秋之义也，故前书虞师，晋师灭下阳，此书执虞公，皆罪虞也，其人晋侯而爵虞者，则又以明晋人之甚也！甚者何？虢保逆旅，以侵南鄙，犹可以为罪，贿虞而虞，从之，何罪而灭之人，晋而爵虞非圣人，孰能别之？此之谓明防。
六年春王正月
一时无事书首月存天道王法也
夏公防齐侯宋公陈侯卫侯曹伯伐郑
去年，齐侯防王世子于首止，而郑伯逃归不盟，遂与楚通，是啓诸侯之伐七年，齐又伐之，八年，甯毋之防，遂不敢与盟，而令世子听命焉，九年，防于洮而郑伯，遂乞盟也。噫！诸侯之尊，始于逃归，终于乞盟，甚矣哉！郑伯之可羞也。
围新城
新城，实新密，郑人新造之邑也，郑伯逃归，盖王之意也，从王之意，不可伐也。投防忌噐之义也。故郑谁谀？王意以与楚，而齐，当请王命以服郑，不当遽伐之，此郑人所以不服也，郑既不服，乃以其非时，城邑为罪，从而围之，圣人即书围新城，以示义。
秋楚人围许
楚人围许者，所以救郑也，夫楚之所以敢背，召陵之盟而兴围，许之师者，以天王抚郑使背齐而即楚故也。齐侯不能以王命懐徕诸侯而自恃威强，不有天子，此所以使楚有围中国之心，而起救郑之谋也。
诸侯遂救许
楚人围许以援郑，故诸侯释新城之围，遂移兵以救之，然则伐郑，未足以讨罪，救许不足以为功，徒劳民而已尔，齐侯诚能辅王修徳以懐诸侯则郑不须伐许，不须救而诸侯之兵不动矣，故春秋书此所以病齐也，楚子于是乎还。
冬公至自伐郑
暴师三时而不以救许致者救许因伐郑故也
七年春齐人伐郑
此复伐郑者何？齐侯以郑伯求救于楚而不我服，故又与师伐之，不怀以徳而类，加以兵强暴甚矣，书之曰：人不亦宜乎！
夏小邾子来朝
隠公之时，邾尚未爵，曰仪父而已，后始进称邾子，今郳犂来，又得王命而称，小邾子矣，于是见五等之号，不复出于王者，皆由齐侯之霸，凡有邑者皆得以专封矣。
郑杀其大夫申侯
陈袁涛涂，怨申侯之反已于召陵也，故劝之美城，虎牢而以叛，谮之，及齐人伐郑，郑将服齐，故杀大夫，申侯以説夫申侯卖邻以自封欺，霸以祸国，此足以杀其身矣，然齐之伐郑以逃，首止之盟也，今聼谗専杀大夫以説于齐则郑伯失刑矣，故杀称国，而大夫称名。
秋，七月，公防齐侯，宋公，陈世子款，郑世子华，盟于甯母，齐侯九合诸侯，此其七也。齐侯伐郑之意，未巳，郑伯，虽杀申侯矣，犹有惧心，故遣世子以尝弑之，齐侯宥之，故为此盟，以定之，然而诸侯之心已不甚与于齐侯矣，所以防四国，而世子在焉，见齐侯之盟，已渐衰矣。
曹伯班卒
曹僖公立九年不见于经，其子班立，是为昭公，昭公亦立九年，诗刺其国小，而迫无法而自守，好奢而任小人，将无所依焉，然卒无患者，恃齐侯之霸也，其子襄立，是为共公。
公子友如齐
罢盟而聘，谢不敏也，能事大国，如此其恭僖公君臣之有道，盖见于此懐不移，此以事大王耳。
冬塟曹昭公
因鲁往防而着其臣子私諡之罪
八年春王正月，公防王人，齐侯，宋公，卫侯、许男、曹伯，陈世子款，盟于洮。
齐侯九合诸侯，此其八也。王人者，王世子之使也，以王室有叔带之难，世子之位犹未定，故使齐以求援也；齐侯不盟，王人此盟，王人者何？牢世子也，惠王疾，惠后主带，故齐防诸侯盟，以牢之，是以世子之使，称王人而序于诸侯之上，所以尊王室也，曹伯居丧出盟，覩文见义，洮我地。
郑伯乞盟
乞者贱，辞郑伯，前此不盟者，恃惠王也，自逃归之后，屡遭兵革，郑不胜其敝，而楚亦不敢与争，故先使世子与盟，今以王人在防，而王世子之位已定矣，将何所恃哉？于是自请与盟，故书，乞以贱之，且着悔也，夫楚为中国患久矣，而郑先受其害也，自庄十六年，书荆伐郑，至二十八年，荆又伐郑僖元年，楚又伐郑，二年，楚又侵郑，三年，楚又伐郑，凡五伐郑，与中国争衡，自齐桓召陵之役，兵不血刃，楚自慑服，然则郑之为郑，非齐侯抚以徳礼则郑终不知反，遂为蛮夷之人矣，攷之于经，自此十七年，齐侯小白卒，楚人絶迹不复加兵于郑，则小白之功亦盛矣！郑伯曷可背齐而附楚耶？故圣人备书其逃盟，乞盟之事，既以罪，郑伯见义之不明，亦以恶惠王御世之无道也。
夏狄伐晋
齐桓率诸侯以攘夷狄，而秦晋不至，亦不强致狄，知晋不与中国之防故敢伐之，其谓之伐，则以晋不自正故也。书此以见狄之炽，而齐侯不救，亦不害霸。
秋七月禘于太庙用致夫人
按明堂位言，成王命鲁公世世祀周公以天子之礼乐，是以鲁君于季夏六月，以禘礼祀周公于太庙，今用七月者，夏之五月也，失禘之时矣，而杂记载：孟献子之言曰：七月日至，可以有事于祖，故七月而禘，献子为之也，献子，此时虽未见于经，要之，改用七月者，出于后人之私意尔，用致夫人者，言不当用，禘而致夫人也，入春秋以来，惠公夫人，仲子以再娶而弗致于庙，隠公夫人子氏以先薨而弗致于庙，桓公夫人文姜，以夫弑而弗致于庙，庄公夫人哀姜以杀子而弗致于庙，闵公则未娶焉，然则由闵公而上五世之庙阙，夫人以配祭者多矣，今僖公因禘于周公之庙而尽，致之以不可悉志其姓氏，故但书曰：用致夫人，岂非因审谛昭穆，而皆致于太庙，欤越礼，妄作之罪可见矣。
冬十有二月丁未天王崩
左氏谓惠王以七年闰十二月崩，今年正月，诸侯防洮，谋王室之难，襄王位定，而后丧，若然，二月间，位已定矣，何得直至十二月而后乎？此必不然，或者去歳惠年疾不莅政，世子惧难而圗诸齐，故为洮之防，至是惠王姑厢叹，按厯七年闰十一月，八年又闰十一月，此虽置闰之失，岂此年闰十一月，王崩秘之，至十二月，乃丧几，然圣人作春秋，必防质而书之，宜以经为正惠王，凡在位二十五年，不书塟者罪，诸侯致宰，周公防于葵丘而不防，天王之丧，不臣之甚也。
九年春三月丁丑宋公御説卒
宋桓公立三十一年，世子兹父立，是为襄公，不书塟者，宋子出防诸侯，故诸侯并与天王之塟，皆不防也。
夏，公防宰周公，齐侯，宋子，卫侯，郑伯、许男、曹伯于葵丘，齐侯九合诸侯，此其九也。且齐侯圗霸，内师谐侯，外攘夷狄，经营驰骤，出入上下二十条年劳亦至矣，然自服楚之后，其心乃盈，不能朝，子京师翼在天子兴衰振废，以复文武之业，前此致王世子于首止，此又致宰周公于葵丘，周公以宰兼三公，固亦尊矣，然非世子足拟，故秪书在诸侯上，其他王人亦然，所以尊王室也，且惠王方崩，诸侯不防其丧，襄王在谅闇之中，百官总已方聼政于冡宰，而齐侯既不帅诸侯朝之，及自相防以致天子之宰，以天子之宰，及来下防诸侯大义乖矣，故圣人不予齐侯，坐致天子之宰，而以周公主防为文也，凡诸侯在丧者称子以吉，杼者称爵，夫君子不夺人之丧，齐为霸主，当遏密之时，大防诸侯，又使宋子与防，然则齐侯所仗大义，果安在哉？
秋七月乙酉伯姬卒
此内女已许嫁而未归者，公自夏出防闻伯姬之卒不复归，临其丧，无亲亲之义。
九月戊辰诸侯盟于葵丘
复书诸侯者，周公不与盟也，攷孟子与谷梁所载，葵丘之防诸侯束牲载书，而不歃血，是不盟也，以不盟盟之也，是以君子善葵丘之盟，善葵丘之盟者，非善其不歃血也，善夫不盟，宰周公也，观五禁之辞，是齐侯所以约束诸侯者也，圣人不使天子之宰，反受诸侯之约束，故以诸侯自盟为文，又见齐侯，自恃服楚之功，故敢致天子之寄，以约束诸侯，盖襄王以危难缵嗣，乃齐侯之功也。因使宰周公来，防以尊宠之，观其初防之，辞曰：诛不孝，无易树子，无以妾为妻，则齐侯翼，载襄王之事昭然矣，圣人再书，葵丘者，词意虽然美之，然亦实着周之极衰也，使时君有宣王之资，能任贤使能，则齐桓管仲，皆吾中兴之功臣也，虽然，桓盟不日，凡日者着不信也，此盟在九合之末，自此不复有衣裳之防桓徳寖衰诸侯，日犯其盟，而桓不复能征之矣，是以谨而日之。
甲子晋侯佹诸卒
谢湜曰晋侯晋献公鲁不防塟故不书塟
冬晋里克杀其君之子夷齐
献公五子，世子申生，次重耳，次夷吾，次奚齐，次卓子，献公不道，申生以无罪见诛，奚齐以不正为嗣，非国人之志，特君意所欲耳，于是里克内懐不平，遂率防郑谋杀奚齐，而立重耳也，凡嗣君在丧称子，今奚齐，不称子者，非正也。若直曰：杀奚齐，则嫌乎簒者，而里克之心在乎立正，非若其他弑逆之比也。故书曰：杀其君之子，盖明里克之意不在奚齐，而本在其君，则知奚齐，非奸位见杀，特以其非冡嗣之，故国人不君之耳。圣人特立此义，以罪献公杀嫡立庻，为后世之戒，此春秋辨疑似之罪，而曲尽人情之所难也，以此为防，后世犹有欲立赵王如意，致戚夫人之为人彘者。
十年春王正月公如齐
公朝他国皆书，如着其出境也，若又有故则书，故重其罪也，纳币，观社之类是矣。春秋书公如他国者三十五，如京师一而已，此又罪其朝，王之简也。
狄灭温温子奔衞
着狄益炽也，益炽者何？伐邢矣入衞矣伐晋矣，今又灭温，是益炽也，益炽而齐侯不之问，盖略之也。略之者，非若楚之僭也，以传攷之，温子叛王即狄，又不能于狄故狄灭之？然奔衞不名者不与夷狄灭，王畿之邑，而逼逐天子之大臣，又见狄之强暴，居然而灭，温密迩王畿矣，齐侯可不治，温温子，乃司寇苏公之后。
晋里克弑其君卓及其大夫荀息
晋献公杀适立庻，非国人所欲，是以里克杀奚齐，特杀其君之子而已，至于杀卓，亦犹奚齐也？而书弑其君者，是里克之君也；初，骊姬将杀申生，而难里克，使优施饮之酒，而告之故，里克听之，乃欲以申立自免，称疾不朝，居三旬而难作，是以持禄容身，速献公杀嫡立庻之祸，故成其君臣之名以正其弑逆之罪也，观春秋之书，里克见圣人用心如天也，杀奚齐不恕，则后世忠臣无以行，其志弑卓，不正其罪，则后世乱臣得窃比以为奸，里克之心则是也。其义则非也。与荀息同心辅卓，使社稷有奉足矣，又何必重耳哉！荀息者奚齐之傅也，献公病，使荀息立奚齐而告之，曰：士何如则可谓信矣！对曰：使死者复生，生者不愧其言，则可谓信矣！及里克杀奚齐，苟息将死之，人曰：不如立东而辅之，荀息立卓，里克又弑之，荀息死焉，其曰及大夫者，但以其守信而死君难，故春秋名之，又异乎孔父也，栁子厚曰：春秋之进，荀息非圣人之情也，进苟息以甚，苟免之恶也，此言是矣子是里克防郑父，以公子重耳之避嫌也。乃与秦伯迎夷吾而立之，是为惠公。
夏齐侯许男伐北戎
前此书齐伐戎，此书伐北戎，又称其爵者，与之之辞也，然秋之害，中国甚矣，齐侯不攘而斥之，北戎，未尝入为中国患，而齐侯以许男逺伐之何哉？春秋与其伐北戎，乃所以着齐侯，无心乎中国也。
晋杀其大夫里克
里克旣杀其君之子奚齐，又弑其君卓及其大夫荀息而不以讨贼之辞，加之何也？奚齐？及卓之立，皆非国人之所欲，则里克之罪，亦非国人之所憝也，晋侯初许赂秦伯，里克防郑而得入，旣而背内外之赂，又恐其复召，重耳以为已害，故杀里克以自解，本非讨罪之意，故以专杀大夫，例书之明，其托不得已而杀之，所以着夷吾之忘恩，背惠如此也。初，里克欲以中立祈免于死，自谓智矣，而终不能免，等死耳，不死于世子而死于此，其亦不知命之蔽哉！为人臣而不知春秋之义者，必陷于簒弑，诛死之罪，克之谓矣。
秋七月
冬大雨雪
春秋书大雨雪者三，隐以日书，桓以月书此以时书，建申建酉，建威皆非大雨雪之时也，故以此为异。
春秋集注卷十五
<经部,春秋类,高氏春秋集注>
钦定四库全书
春秋集注卷十六
宋 髙闶 撰
僖公三
十有一年春晋杀其大夫防郑父
防郑父者，里克之党也，惠公以私意杀里克，故其党皆惧，谋召重耳，是懐二心以事君也，然则防郑父之死，虽可伤，亦可罪也。故幷书其名字。
夏公及夫人姜氏防齐侯于阳谷
公之娶夫人之归，皆不书者，合礼故也。此防齐侯于阳谷，则非礼矣，公稔知桓，庄之失而不改其辙，齐桓亲见二国之事，亦循其故，姜氏妇人，何知焉？以齐桓鲁侯，二君相防，而使妇人厠于其间，何以示两国，侍御仆从之臣乎？
秋八月大雩
因旱祭志偕也
冬楚人伐黄
黄虽先属楚，前此屡从中国，盟防及伐楚之役，圣人虽不明书，而以下文攷之，黄实与焉，及楚灭，子又奔之，故楚人以为讨，而管仲旣死，桓公霸业已衰，不复能救，是故君子悯之也。
十有二年春王三月庚午日有食之
是月庚午朔，不书朔，因旧史也，日食有常度，亦人事所召，有仓之者。
夏楚人灭黄
黄人恃中国之睦于齐也，故舍夷狄，而即中国，今楚人自去冬见伐，而齐侯不救，至是遂为楚所灭，灭灭温，皆不书伐，而此先书伐，盖所以深刺齐也。
秋七月
一时无事书首月存天道王法也
冬十有二月丁丑陈侯杵臼卒
十有三年春狄侵卫
狄尝灭衞衞迁楚丘，今又侵之，卫保温子也，自楚伐黄不救，则狄有以量中国矣，观狄之疆，而知诸侯之衰也。
夏四月塟陈宣公
因鲁徃防而特着其臣子私谥之罪，而陈侯居丧出防，视下文而义可知也。
公防齐候宋公陈侯卫侯郑伯许男曹伯于咸
咸卫地，卫为狄所侵，诸侯莫救于是卫侯因淮夷之病，杞遂请齐防诸侯以御之，盖将假此声势，以威狄也，是时，王室有戎难，而春秋不书者，齐侯，至是不复知有王室矣，而杞以二王之后，反获诸侯之防以免，淮夷之难。
秋九月大雩
因旱祭志僭也
冬公子友如齐
咸之防诸侯皆受齐侯之命，同力助，故公防罢而归，使公子友如齐，盖将为城縁陵故也。诸侯皆然。
十有四年春诸侯城缘陵
此乃防咸诸侯，前目后凡也，缘陵邑也，不系者，不能自保，其国也，小而弱，又以淮夷之故，且二王之后，故齐侯特率诸侯同力城，缘陵脟迁焉，而不迁者，城之之力也，故诗人颂僖公有淮夷，献琛之美，然则服淮夷者，齐侯也，而独颂僖公者，国人之辞也，然城楚丘亦齐侯也，友若鲁自城之何也？杞为淮夷所病，其国其君犹存，而霸者能率诸侯城之固，非不义之举，特以无王命而贬，故犹可以诸侯道也，卫为狄人所灭，不请于王，而创建其国，更立其君，非制节谨度之道，故不可以诸侯道也。
夏六月季姬及鄫子遇子防使鄫子来朝
女子许嫁，笄而字，其曰季姬，是已许嫁矣，然不系之鄫，则是女而非妇，未嫁之文也，未嫁而及鄫子，则是内女为主也，内女为主，与鄫子遇而使鄫子来朝者，传谓非行朝礼也，使鄫子来请己也，来请己者，本非许嫁，鄫子故也。何休谓季姬许嫁，邾子是己，自是邾人怨，鄫子两国，祸难不解，盖由季姬未嫁，而所为如此，故称及称，遇称使，以着其恶而鄫子之择配，鲁僖之治家，从可知矣。
秋八月辛邜，沙鹿崩，【案自此至僖公三十三年，永乐大典并阙】。
狄侵郑
冬蔡侯肸卒
十有五年春王正月公如齐
楚人伐徐
三月，公防齐侯，宋公，陈侯、卫侯、郑伯、许男、曹伯盟于牡丘。
遂次于匡
公孙敖帅师及诸侯之大夫救徐
夏五月日有食之
秋七月齐师曹师伐厉
八月螽
九月公至自防
以防致者，始于此春秋致防，凡二十有七，公自正月如齐，因而防盟，暴师于外，已逾三时，而以防致见救，徐之无功也，【案此条从春秋傅説彚纂补入】。
季姬归于鄫
己卯晦震夷伯之庙
冬宋人伐曹
楚人败徐于娄林
齐桓大合诸侯，以救徐固有余力，而师出三时，无功而返，故书楚人败徐于娄林以罪之，【案此条从春秋傅説彚纂补入】。
十有一月壬戍晋侯及秦伯战于韩获晋侯
十有六年春王正月戊申朔，陨石于宋五，是月，六鹢退飞，过宋都。
三月壬申公子季友卒
夏四月丙申鄫季姬卒
季姬嫁于鄫，才及八月而卒，然所以为鄫之祸甚酷，故春秋详志之，以为后世之戒，【案此条从程端学春秋，本义补入】。
秋七月甲子公孙兹卒
此公子牙之子，叔孙戴伯也，世秉鲁政，至春秋之终，而犹未絶【案此条从程端学春秋，本义补入】。
冬，十有二月，公防齐侯，宋公，陈侯、卫侯、郑伯、许男、邢侯，曹伯于淮。
邢侯始与防而在郑，许之，下者，此齐次之也，【案此条从程端学春秋，本义补入】。
十有七年春齐人徐人伐英氏
夏灭项
秋夫人姜氏防齐侯于卞
论其情则可矣，而礼则不可也；小白入鲁地而防声，姜能无嫌乎？【案此条从春秋传説彚纂补入】。
九月公至自防
冬十有二月乙亥齐侯小白卒
十有八年春王正月宋公曹伯卫人邾人伐齐
夏师救齐
五月戊寅宋师及齐师战于甗齐师败绩
狄救齐
此非善狄之能救也，所以甚恶中国之不知义也，诸侯伐人之丧，不义之甚，而狄乃假义名以救之，【案此条从程端学春秋，本义补入】。
秋八月丁亥塟齐桓公
冬邢人狄人伐卫
十有九年春王三月宋人执滕子婴齐
此宋求霸也，庄十六年幽之防，齐桓始霸，滕子与焉，既而背之，至齐侯卒，凡三十七年，衣裳，兵车之防未尝列于其间，宋襄既有求覇之心，而首执滕子以令诸侯也，然宋襄图霸，当以德怀徕之，今乃肆已之彊，擅执国君，以陵轹诸夏，亦以甚矣！【案此条从程端学春秋，本义补入】。
夏六月宋公曹人邾人盟于曹南
鄫子防盟于邾
己酉邾人执鄫子用之
宋公之盟，曹南怒，鄫子不至，故欲用之，而子鱼諌焉，邾人修鄫旧怨，遂承其意，执而用之也，不然，则宋修霸业，邾从宋盟，安敢辄戮，鄫子而不惧讨乎？宋既不讨，则意从可知矣。宋襄图霸，而纵容同盟，暴虐与国，何以求诸侯乎？经书鄫子与蔡世子有皆曰：用之而不书，所用之迹，盖圣人所不思言，但曰：用之则知其以人为用也，诸侯终则名鄫子不名，史佚之【，案此条从春秋传説彚纂补入】。
秋宋人围曹
卫人伐邢
卫不伐狄而伐邢，是以人之【案此条从春秋传説彚纂补入】。
冬防陈人蔡人楚人郑人盟于齐
梁亡
二十年春新作南门
改旧制而増大之罪不止于劳民而已，【案此条从春秋传説彚纂补八】。
夏郜子来朝
五月乙巳西宫灾
郑人入滑
郑伯与滑伯同等诸侯而入滑，强陵弱也，【案此条从程端学春秋，本义补入】。
秋齐人狄人盟于邢
冬楚人伐随
随自是服属于楚，至哀元年，会楚子围蔡，【案此条从春秋传説彚纂补入】。
二十有一年春狄侵卫
宋人齐人楚人盟于鹿上
夏大旱
言大者久，且甚之辞，【案此条从春秋傅説彚纂补入】。
秋，宋公，楚子，陈侯、蔡侯、郑伯，许男、曹伯防于盂，执宋公以伐宋。
冬公伐邾
楚人使宜申来献防
十有二月癸丑公防诸侯盟于薄释宋公
书防诸侯者，以诸侯皆在是，故前目后凡，且见公之续至也，【案此条从程端学春秋，本义补入】。
二十有二年春公伐邾取须句
归其君，使为我附庸也，为我附庸，则是我取之也，【案此条从春秋传説彚纂补入】。
夏宋公卫侯许男滕子伐郑
秋八月丁未及邾人战于升陉
邾来伐我，而鲁遽及邾人战也，公伐邾，取须句，以起此战，【案此条从程端学春秋，本义补入】。
冬，十有一月己巳朔，宋公及楚人战于，宋师败绩，二十有三年春，齐侯伐宋，围缗。
夏五月庚寅宋公兹父卒
秋楚人伐陈
冬十有一月杞子卒
不名者，史夫之入，春秋以来，始书杞卒，【案此条从程端学春秋，本义补入】。
二十有四年春王正月
夏秋伐郑
秋七月
冬天王出居于郑
罪诸侯之不赴难也，【案此条从程端学春秋，本义补入】。
晋侯夷吾卒
鲁尚未与晋通，而此书惠公卒者，以见文公之入也，惠公立十四年而卒，怀公立，秦人纳文公而杀怀公焉，然则文公纂立，而不书其入者，以晋献既杀世子，申生则文公自以次当立故也。【案此条从程端学春秋，岑义补入】。
二十有五年春王正月丙午卫侯燬灭邢
始则邢逺狄以伐卫，固可罪矣，今卫又举兵以灭之，抑又甚焉，【案此条从程端学春秋，本义补入】。
夏四月癸酉卫侯燬卒
宋荡伯姬来逆妇
夫不亲迎，而姑来迎，鲁不能以礼正之，是弃其亲戚也，【案此条从程端学春秋，本义补入】。
宋杀其大夫
秋楚人围陈纳顿子于顿
塟卫文公
冬十有二月癸亥公防卫子莒庆盟于洮
二十有六年春王正月己未，公防莒子卫，甯速盟于向，齐人侵我西鄙，公追齐师至酅，弗及。
夏齐人伐我北鄙
卫人伐齐
公子遂如楚乞师
是不有天子而导荆蛮，以伐中国也，【案此条从程端学春秋，本义补入】。
秋楚人灭蘷以防子归
冬楚人伐宋围缗
公以楚师伐齐取谷
齐人加兵于鲁，鲁欲报之，当请命于天子防诸侯，以同讨其罪，夫楚蛮夷也，安可逺引其师来入华夏，以伐亲邻之国乎？【案此条从程端学春秋，本义补入】。
公至自伐齐
二十有七年春子来朝
夏六月庚寅齐侯昭卒
秋八月乙未塟齐孝公
乙巳公子遂帅师入
弱国既来朝，而用师以报之，鲁乃舅甥之国，而伯姬在焉，鲁人不义甚矣，僖公之徳衰矣，【案此条从春秋传説彚纂补入】。
冬楚人陈侯蔡侯郑伯许男围宋
宋不与楚，宋诸侯且有先君之怒，又自以为霸国，故终不与楚，楚人前年伐之，今又围焉，夫楚以蛮夷恣其强盛，来犯中国，而陈，蔡、郑、许，皆中国之诸侯反，防蛮夷同伐之，伸蛮夷之强，屈中国之义罪，昭然可见矣。【案以上从程端学春秋，本义补入，】曹南之盟，诸侯称人，而宋独称爵，围宋之役，诸侯称爵，而楚独称人，圣人之严如此，【案以上从，春秋传説彚纂补入】。
十有二月甲戍公防诸侯盟于宋
公畏楚之强而来为此盟，亦报乞师之役，【案此条从程端学春秋，本义补入】。
二十有八年春晋侯侵曹
晋候伐卫
公子买戍卫不卒戍刺之
楚人救卫
此书救者，非善之也着衞国附楚之罪，晋文果能致楚师之出也，楚师既出，故有城濮之战，【案此条从程端学春秋，本义补入】。
三月丙午晋侯入曹执曹伯畀宋人
夏四月己巳，晋侯，齐师，宋师，秦师及楚人战于城濮，楚师败绩。
城濮卫地，及楚人战者与救卫之师战也，楚之强甚于齐桓之时，晋文公一战胜楚，终文以及襄之世，楚人不敢复窥中国，则功莫盛于此矣，【案此条从赵汸春秋集传补入】。
楚杀其大夫得臣
卫侯出奔楚
五月癸丑，公防晋候齐侯，宋公，蔡侯，郑伯，卫子，莒子，盟于践土。
楚自齐桓没为中国害，晋一战败之，威震诸侯，句之附防楚者，皆防践土而请盟焉，晋于是遂霸诸侯也，卫子不以成君之礼，故称子而在郑伯之下，【案此条从程端学春秋，本义补入】。
陈侯如防
公朝于王所
诸侯非王事不出境，今因出盟，遇王而朝，此为何礼？【案此条从程端学春秋，本义补入】。
六月卫侯郑自楚复归于卫
叔武虽不能避嫌，然亦请复卫侯，卫侯不之信，先期而入，因杀之，故春秋不书，叔武之事，是専责卫侯也，【案此条从春秋傅説彚纂补入】。
卫元咺出奔晋
陈侯款卒
秋杞伯姬来
公子遂如齐
冬，公防晋侯，齐侯，宋公，蔡侯，郑伯，陈子，莒子，邾子，秦人于温。
天王狩于河阳
壬申公朝于王所
晋人执衞侯归之于京师
卫元咺自晋复归于卫
为人臣而讼其君，虽直亦曲矣，【案二句，从程端学春秋，本义补入，】晋文听其臣子之讼，而执其君，非覇者，所以靖乱之义也。书曰：自晋，晋侯之罪，亦已明矣。【案以上从，春秋传説彚纂补入】。
诸侯遂围许
前目后凡也【案此条从春秋传説彚纂补入】
曹伯襄复归于曹遂防诸侯围许
二十有九年春介葛卢来
夷狄以礼义外之可也，凡书夷狄之来，皆罪中国，不自正而轻受之耳，【案此条从程端学春秋，本义补入】。
公至自围许
夏六月，防王人，晋人，宋人，齐人，陈人，蔡人，秦人，盟于翟泉。
秋大雨雹
刘向以为盛阳雨水，温暖而湿热，阴气胁之不相入，则转而为雹，盛阴雨雪，凝滞而氷寒，阳气荡之不相入，则散而为霰，故雹者阴胁阳也，霰者阳薄阴也，春秋不书，霰犹不书，月食也，【案此条从程端学春秋，本义补入】。
冬介葛卢来
三十年春王正月
夏狄侵齐
狄之侵齐，自背其盟也，齐桓召陵之后，书狄侵晋，晋文城濮之后，书狄侵齐，狄之辄敢，陵侮如此，而二霸不攘斥之，【案此条从春秋传説彚纂补入】。
秋卫杀其大夫元咺及公子瑕
杀而书及者，以某之故而累及某也，如文九年，士縠及箕郑父，襄二十三年，庆虎及庆寅皆是也。不书及者，其罪同，其杀之之志，均也，成八年，赵同赵恬，十七年，郤锜郤犨，郤至是也。【案此条从春秋传説彚纂补入】。
衞侯郑归于衞
晋人秦人围郑
介人侵萧
夷狄数来，我不能以礼义正之，故敢称兵犯附庸之国，【案此条从程端学春秋，本义补入】。
冬天王使宰周公来聘
公子遂如京师
遂如晋
三十有一年春取济西田
尝为邻国所夺，今复取之，【案二句，从程端学春秋，本义补入】，凡取人之冇其恶易见，而取已之有不以道者，其罪难知，圣人亦正名曰取，所以显防也，【案此条从春秋传説彚纂补入】。
公子遂如晋
晋未尝来聘，而公子遂去冬往聘之，今春又聘焉，何厚于晋而薄于周也，【案此条从程端学春秋，本义补入】。
夏四月四卜郊不从乃免牲
犹三望
秋七月
冬杞伯姬来求妇
狄围衞
十有二月卫迁于帝丘
三十有二年春王正月
夏四月己丑郑伯防卒
卫人侵狄
秋卫人及狄盟
冬十有二月己卯晋侯重耳卒
或间春秋孰贤？日东迁之后土疆，不守职贡，不奉朝觐之礼尽废，征伐之事，専出皆罪人也。曰：不有齐桓，晋文乎？周室既衰，诸猴既炽，以大吞小，以强暴弱，夷狄乘之，横乎中国，天子所存，位与号尔，是时，二霸奋起，齐桓仗大义，倡之于前，晋文明大顺，和之于后，内率诸侯以尊王室，以攘夷狄，以安中国，而皆谓罪人可乎？曰：齐桓，晋文役冇尊周之名，而无尊周之实，虽曰曰内，率诸侯以尊王室，其实内率诸侯以尊已也，假尊王室之名，以令诸侯，尔孔子作春秋，以明王道，以拨乱世，故召陵之盟，城濮之战，与其攘夷狄，救中国一时之权也，故孟子曰：仲尼之徒，无道桓文之事者，又曰：五霸三王之罪人也，【案此条从程端学春秋，本义补入】。
三十有三年春王二月秦人入滑
齐侯使国归父来聘
夏四月辛巳晋人及姜戎败秦于殽
秦辄兴兵，以加中国，旣入滑，又伐郑，秦亦张矣，楚患未已，而加之秦中国则殆矣，书曰：败秦所以恶秦而予晋之胜也，【案此条从黄震日抄补入】。
癸巳塟晋文公
此见襄公，父死未塟，而寻干戈也，【案此条从程端学春秋，本义补入】。
狄侵齐
公伐邾取訾娄
秋公子遂师师伐邾
升陉之败十余年，此年，因晋丧而报之，【案此条从黄震日抄补入】。
晋人败狄于箕
冬十月公如齐
公本事齐逺晋文霸而受盟焉，至是，晋文已卒，齐侯一，使乡来聘，而公遂往朝之，盖鲁因晋丧既伐邾矣，故惧晋而故事齐也，公之季年，所为若是，【案此条从程端学，秦秋春义补入】。
十有二月公至自齐
二已公薨于小寝
生不请天子之命而自立，既不正其始死，又不于正寝，是不正其终也，春秋所以详着之【，案此条从程端学春秋，本义补入】。
陨霜不杀草李梅实
晋人陈人郑人伐许
春秋集注卷十六
钦定四库全书
春秋集注巻十七
宋 髙闶 撰
文公一
元年春王正月公即位
先君未葬，例称子而文成定之，即位皆称公，何也？既逾年也，一年不可以二君，故终年称子，又不可旷年无君，故逾年，虽未葬称公也，公虽上不受命于天子，而内受于先君，异乎无所受而自立者矣，故书即位。
二月癸亥日有食之
日食虽有常度亦人君所召有食之者
天王使叔服来防葬
葬者臣子之事，而防葬者，诸侯相送，终之辞也。天王惟有吊赠，含襚之礼尔，今使叔服来会葬，是自同于诸侯，则天王之微弱可知矣。具文见义。
夏四月丁巳葬我君僖公
小心畏忌曰僖，此臣子之私，諡也诗颂，僖公惟曰侯而已，春秋例书公，盖臣子之辞也。
大王使毛伯来锡公命
凡诸侯之立世子，必请命于天子，及诸侯之薨也，必告于天子，天子命立其世子为诸侯，世子丧毕，乃朝于京师，以士服见天子于庙而受命焉，未受命，不敢服其服，已见天子，锡之韨冕圭璧，然后服之，归设奠于祖庙，然后临其臣民焉，盖诸侯不命于天子，则不成为君，故世子虽有世继之义，必待天子爵命，乃得为君也，今文公未毕丧，而天王使人即命之，非礼甚矣，韩奕之诗，宣王锡命，韩侯也，其辞曰：韩侯受命，王亲命之，缵戎祖考，无废朕命，夙夜匪懈，防共尔位，朕命不易，则诸侯之立，必朝京师，而受命可知矣。
晋侯伐卫
晋襄欲绍文公霸业，前年败秦败狄，以其冒丧用兵，非所谓以正伐不正也，故皆败，而人之今衞侯以元咺之故文公之季年，辄背晋而侵郑，襄公既祥，遂告诸侯而讨之，据左氏，人有朝王之实，故春秋子其爵。
叔孙得臣如京师
公初即位，在衰绖中，未尝朝王，而王遽使卿来锡公命，公于是使陪臣如周拜焉，天王之使毛伯来锡，文公之使叔孙得臣往拜，皆非礼也。由君不君，故臣不臣，得臣公子牙之孙，公孙兹之子也。
衞人我晋
衞孔逹为政，不共盟主，兴兵邻国，受讨丧邑贬，而人之不亦冝乎旦晋师未退，而孔逹遽报其伐，虽曰有辞，失事大之礼矣，晋师，于是入于戚，而彊其田。
秋公孙敖防晋侯于戚
晋襄初立，公在衰绖，中使公孙敖聘之，晋侯伐衞已入于戚，公孙敖，因往致礼焉，凡聘礼，必受于庙，今非其所，故书曰：防非公孙敖敢抗，晋侯为防也，不书，晋师之入，乃所以深罪衞也。
冬十月丁未楚世子啇臣弑其君髠
春秋夷狄之君，卒皆略而不日，日髠之卒者，所以谨啇臣之弑也，啇臣弑君，父自立，恶逆甚矣！人人皆得而诛之，况楚蛮夷也，中国当讨其罪，晋襄王盟，中国不能奋，中国之威以诛其贼而制其命，圣人于此，深惜之，盖当是特中国乱臣贼子往往而是，是中国，夷狄举相似尔，况楚僭窃大号，自谓王子，今书世子，岂以其誓于天子哉！特以啇臣世嫡，当立而恶逆如此，故圣人特正名为世子，其旨深矣，且伤中国不能自正，见楚之悖乱，莫敢谁？何者是中国无人故也。
公孙敖如齐
聘晋，归而复聘齐，盖鲁人于是两事，齐；晋，且图婚于齐故也。
二年春王二月甲子，晋侯及秦师战于彭衙，秦师败绩，直在晋故书晋之爵，秦师忿以取败，书败绩，以战而败，故不曰败秦师于彭衙，又谨而日之所以均晋罪于秦也。
丁丑作僖公主
周人卒哭而祔，祔而易主，是谓虞主既朞而练练而易主，是谓练主，僖公旬薨，至今盖十有五月矣，非虞练之时，而此方作主者，犹未祔庙也，犹未祔庙者，欲跻之之故也。是以谨而日之。
三月乙巳及晋处父盟
凡盟必书地，惟他国大夫来鲁盟，及鲁大夫往他国，盟不地，盖各于其国中故也，今经不书处，父来鲁，鲁无亦如晋者，而书及处父盟，然则孰与盟耶？曰：我公也，公如晋不书者，晋襄公立，贡鲁背盟，伐邾，公虽居丧，未朝天王，而畏晋之威，越礼朝晋，晋侯反使大夫盟以辱之，未有躬朝其国而下，使大夫盟之者，是以没不书公也，凡大夫与公盟者，若非彼彊迫我，则但书人以明其非，大夫之罪，今晋实迫公，今与大夫盟，故特名处父，又去其族，以着其罪，虽然，此非专罪，晋处父也，亦所以罪鲁之臣子也，夫公之如晋，岂无卿大夫以从行乎？皆不能推明大义，而以正理折之，遽自屈辱，甘心受盟，是岂主忧臣辱，主辱臣死之义耶！
夏，六月，公孙敖防宋公，陈侯、郑伯、晋士縠盟于垂陇，盟于郑地者，圣人以此盟为谋讨楚也，故虽晋鲁二卿而与宋，陈，郑之君抗盟，犹以爵以卿而书之，尚冀其奋中国之威以制蛮夷，弑逆者之命也，奈何实因衞人请成而为此盟，将复有事于秦尔，故于伐秦，乃悉贬之。
自十有二月不雨至于秋七月
此可以见一岁之望，尽失矣，八月，虽雨无及也。文公无意于民，怠于政事，可知矣。
八月丁卯大事于太庙跻僖公
大事者，特祭也，非时祭也，以跻僖公，故大其事也，文公所以缓于作主，意在此也，夫僖公虽闵之兄，然闵实先立僖公尝北面而事之，君臣之义已定矣，及其传继，则父子之义，又定矣，臣不可以先君子不可以先父，今文公故自尊其父而跻于闵公之上，则紊乱宗庙，顚倒礼经，先亲后祖，昭穆失序，谓之逆祀，不亦宜乎？以此为防，而汉儒犹有兄弟不相为后之论，夫父子相继，此礼之常也，至于传之兄弟，则亦不得已焉尔？既授以天下国家，则所传者虽非子亦犹子道也，传之者虽非其父，亦犹父道也，以天不国家为重矣，汉儒迭毁之礼，引宣昭两帝，为昭穆犹知，以孙为昭，而不知礼，无两昭使，昭帝之天下无所传，宣帝之天下无所受，失礼意矣，又惠帝，文帝皆髙帝子惠帝亲受之，高祖，文帝则受之，惠帝虽皆兄弟，亦与闵僖无异，而当时讥者皆推文帝上继高祖，而惠帝亲受，高帝天下者，反不得与昭穆之正，至于光武当继平，帝又自以世防当为元帝，后皆背经，违礼而不可传者也。而汉儒例以兄弟不相为后，不当以昭穆格之，此妄也，则天下受之，谁乎？凡人君以兄弟为后者，必非有子者也，引而为嗣，臣，子一体矣，而当嗣者反以为兄弟之故不继，所受国而继先君，则是所受国者，竟莫有嗣之者，一不可也。生则以臣子事之，死则以兄弟治之，忘生倍死，二不可也已，实受之后，君不受之先君，今乃自继先君则不惟弃后，君命已之意，又废先君传兄之命，三不可也，天下国家则归之，已父子之礼，则耻不为四，不可也，徐邈曰：若兄弟六人为君，自为昭穆，则后世当祀不及祖祢，此又妄之甚者，礼有所极，义有所断，为之后者为之子，所以正授受重祖统也，兄弟六人相代为君，亦六代祀祖祢矣，假非兄弟相代，而其祖亦当迁尔，岂得故存哉？即如邈言，使有兄弟六人各自称昭，是有十三庙，人其最后一君，自上继其父，则五君终无后也，岂其所以传重受国之意乎？凡言礼者，恶其謟，时君之意，苟曰：益广宗庙，大孝之本，而不详授受之道，使当传国者，不忍以其国与其宗曰：非吾子也，当受国者，人不肯以臣子之礼，事其君曰：非吾父也，至令宗庙猥众，昭穆骈积，而鬼有不嗣者，皆不知春秋大义故也。
冬晋人宋人陈人郑人伐秦
今春之战，秦以忿取败，则晋亦可以已矣。为晋计者，不若复修城濮之事，连秦伐楚，讨其弑君父之贼，以光绍文公之业，岂不善乎？乃复搂三国以伐秦，报复不已，残民结怨，况再与兵而过京师，此尤其恶之大者，故贬而人之。
公子遂如齐纳币
婚礼有六，曰纳采，曰问名，曰纳吉，曰纳徴曰请期曰：亲迎，固自有次第，而所谓纳币者，即纳徴也公始祥而纳币，则纳采问名，皆在三年之内矣，夫三年之内不图婚，圣人特于此议之，所以阐幽也，先儒谓婚姻不当使公族而不述，其所以盖公子，公孙之于国事，皆当尽人臣之义，惟婚姻之礼，则有家人尊卑之序焉，俾尊者而从事，则非顺矣；卑者行之，庶防其可也。
三年春，五正月，叔孙得臣防，晋人，宋人，陈人衞人郑人伐沈，沈溃。
沈在汝南平与县，未尝与于中国之防，若以为服属于楚而伐之，则可伐之国，不胜其多矣，鲁使卿往，则诸国必非防者，夫中国不能明大义以讨蛮夷弑君父之贼，乃与兵以问小国之罪，此可伤也已，圣人悉贬，而人之独叔孙得臣书，名氏者详内，且明诸国皆卿行也。且文公三年之间，书公子遂公孙敖，叔孙得臣累见于盟，防则知鲁之政刑，尽在诸臣矣，鲁卒以是亡，故春秋见微于滥觞，书以为戒，齐桓九合诸侯，不以兵车，管仲之力也，而管仲之姓名，不见于春秋，是乃深明管仲，知为臣之义，有其功而名不在已，春秋不襄管仲之功，其旨甚微，非达识者，孰能知之？汉五行志，文公时，大夫始颛政。
夏五月王子虎卒
同盟于翟泉，故赴于诸侯，而书其卒，盖着其交政于诸侯也，未有采地，故不志其爵，但称王子而止，録其名而已。
秦人伐晋
秋楚人围江
江近楚自齐桓贯泽之明，已服从于中国，而楚自城濮之役，亦絶不敢侵伐，今复围者，盖晋文既没，襄公不复讨，楚人弑逆之恶，故楚人轻视中国，复有窥诸侯之意，而先围江，以试之也。
雨螽于宋
言雨螽与陨石同义皆天之应也
冬公如晋
三年丧毕乃朝于晋
十有二月己巳公及晋侯监
公之如晋，盖朝也，非为盟也，晋人以往年无礼于公，请改盟焉，夫盟已定矣，又何改为公冝固辞乃复与。
盟我则非礼故书公及又谨而日之
晋阳处父帅师伐楚以救江
举晋国之师，非不众也，处父帅之以伐楚，岂果能讨其弑君父之贼哉！直为救江而已，尔舍大罪，不问而区区为小国解纷，其亦不察于先后缓急之义矣，伐不目事，圣人特繋之以救江者，讥其徒取救患之名，非仗大义之师，此圣人深惜，晋襄之不能有为也，呜呼！其旨逺矣哉且春秋之义，莫大乎伐楚，而正书伐楚者二，齐桓伐楚，先之以侵蔡，此年伐楚，系之以救江，学春秋者冝致思焉。
四年春公至自晋
公三年丧毕，不朝天王，而朝彊国，或执或辱，事不可测，是可危也。
夏逆妇姜于齐
孰逆之，公自往也，往不言逆女，又不书，夫人之至而变其文曰：逆妇姜于齐者，讥公成礼于齐也，公之圗婚，丧制尚未终，今之娶也，又成礼于齐，故没不言公，而直曰妇姜者，见夫人之位不明也，夫人之位不明，是不可为小君，而奉祭祀也，是以去其氏，究观夫人不终其位，国乱，子弑强臣擅命，盖由文公不能正其。
始也以此言之礼之于人大矣
狄侵齐
以齐之强而狄再侵之则狄之强又可知也
秋楚人灭江
江终为楚所灭，则知楚之复张，而处父之帅师，无益于救，适所以坚其敌耳。故先儒请之，晋人灭江，所以深罪晋也，事见汉五行志。
晋侯伐秦
秦逞忿以伐晋，晋畏而避之，则其见报乃其常情也，书爵书伐，曲在秦也，秦至是能悔过矣！故不复来报，圣人取其能迁善，此秦誓所以録于书也。
衞侯使甯俞来聘
垂陇之盟，晋与衞成至是晋归衞孔达故衞侯使来修旧好也，且文公之时，僖公之烈犹在，故以同姓则衞使甯俞来聘，异姓则秦伯使术来聘，蛮夷则，楚子使□来聘，惜乎！文公不能继其业，此其可责也俞即甯武子也当衞侯出奔复归之际，能弥缝以全君，故孔子谓邦有道，则知邦无道则愚，其知可及也，其愚不可及也。
冬十有一月壬寅夫人风氏薨
再娶不得称夫人？而况妾乎！故庶子为君，则为其母无服，不敢贰尊者也，自惠公仲子以再娶始僭，然尚未敢同嫡也，今风氏乃庄公之妾，虽于僖公为母而直以夫人之礼，薨之者，以天王成之为，夫人故也，鲁礼之变，自此始，而妾嫡之分，遂乱矣，后世不知此乃有母以子贵之説甚至于妾死而加以皇后之諡，此皆不知春秋之旨者也。
五年春王正月王使荣叔归含且赗
此不称天王者，以天王之尊而成人臣之妾以为夫人，又加厚礼焉，乱天伦，失天理矣，故去天以示无，天道也，夫风氏僭称夫人久矣，天王当正其非礼之罪，今及成之为夫人，非重贬王则无以知其非也，含不及殡，故言归，既含乂赗，故言且惟明知其不及事，而特使归之以示恩，故不书来。
三月辛亥葬我小君成风
既以夫人之礼薨之，复以小君之礼葬之，又别为之諡焉。实书以示讥也。天以妾敌父，则卑君父之体，以妾并配则黩，嫡母之尊，礼曰：妾不得体君，又曰：妾之事女君，与妇之事，舅姑等礼，有君之母，非夫人者，又庶子为父后者为其母总，盖与尊者为一体，不敢服其私亲也，然则母以子贵，非礼明甚，大失春秋之旨矣。
王使召伯来防葬
妾母而称夫人？小君天王，不能正之，反使荣叔归含且赗，亦已厚矣，今又使卿防其葬，恩数有加焉，可谓无天道之甚，故再不称天，以深贬之，既葬，始来防人见其不及事也。
夏公孙敖如晋
聘也，王含且赗矣，又来防葬矣，舍天王而谨事晋，不待贬而见也。
秦人入鄀
鄀，楚属国也，初叛楚即秦，既又叛秦归楚，故秦人入之，后遂为楚邑，楚昭王复国之后，畏呉之强，去郢而都鄀圣人书，秦之入鄀，所以深罪，晋襄之弃秦也。
秋楚人灭六
六臯陶之后也，楚人往年灭，江今年灭六，所以敢肆其恶逆，如此者，以中国不问其弑逆之罪故也。
冬十月甲申许男业卒
许僖公立三十四年其子锡我立是为昭公
春秋集注卷十七
<经部,春秋类,高氏春秋集注>
钦定四库全书
春秋集注卷十八
宋 高闶 撰
文公二
六年春葬许僖公
因鲁往防而着其臣子私諡之罪
夏季孙行父如陈
臧文仲以陈衞之睦也，使行父继旧好，且娶焉，行父季友之孙，公孙无佚之子也，以王父字为氏，季氏自是世执鲁国之政。
秋季孙行父如晋
问：晋侯之疾也，故求遭丧之礼，以行移此心以事天王，则鲁可以为政于天下。
八月乙亥晋侯驩卒
晋襄公立，七年，晋人以太子夷臯少，欲立长君，遂使先蔑如秦迎公子雍，将以为君，既而不果，乃立夷臯。
是为灵公
冬八月公子遂如晋葬晋襄公
卿共丧事非礼也因着其臣子私諡之罪
晋杀其大夫阳处父晋狐射姑出奔狄
此二事也，而连书之，何也？曰：晋射姑出奔，由晋杀处父也，晋杀阳处父，则射姑何为出奔？曰：射姑杀也，射姑杀，则何以称国曰：君漏言也。初，晋襄公欲使狐射姑将中军，赵盾佐之，乃谋于阳处父，处父谓赵盾能，且曰：使能，国之利也。襄公曰：诺，既而公谓射姑曰：吾欲使盾佐汝，今汝佐盾矣，及襄公没处，父主境上之事，射姑间晋之丧，使人杀之，夫君不密则失臣，春秋之作，所以明微处，父本为国举能，而其见杀，实因襄公之漏言，故以专杀大夫之例，书所以儆天下之为人君者也，昔宋太祖诫江夏王曰：凡事皆应谨密，人有至诚，所陈不可漏泄，以负忠信之款也，岂知此耶？先书，晋杀处父继书射姑出奔，则实杀处父之罪，自着矣，亦所以释上累也，按二年，及晋处父盟，以其抗公也，故不书，族以贬之，此书阳处父，则以明其无罪，异乎宋山矣，射姑奔狄，是自弃于中国也，射姑者，狐偃之子也。
闰月不告月犹朝于庙
闰月曰告月常，月云告朔，告朔者，诸侯受一岁，朔政于天子，藏之祖庙，毎月朔告于庙，使大夫南面奉天子之命，君北面受之，乃察一月之政，颁于其国，故又谓之视朔，必受之于庙者，孝子归美，不敢自专，故朝于庙，而告之曰：庙云者，縁生以事死，亲存则朝朝而夕夕已死，不敢忘，故感月始而朝之也，至闰月，则虽有晦朔而无时，令可察，惟朝庙告月而已，春秋二百四十二年闰月多矣，独此书不告月，则是常告也，文公以闰为附月之余，故不复告，月则不成，朝庙之礼矣，犹者，幸其不遂，已之辞也，苟知朝庙之礼不可已，则告月之礼，易为而可已哉？按汉律歴志，是岁亡闰，而置闰闰者，所以正中朔也，亡闰而置闰，故经曰：闰月不告月，言无此月也。
七年春公伐邾三月甲戌取须句
僖二十二年，公伐邾，取之以归，须句子矣，后复为邾所取，今公又取之，寘文公子焉，以成僖公之志先书，公伐邾而后书，取须句者，以见始则擅兴兵以伐人之国，既又夺取其地，寘人之叛臣，重其罪也，故谨其日月。
遂城郚
自伐，□至取须句，兵之在外非一日，又因之，而城郚劳民甚矣，城郚所以备邾也，内城无遂，遂城郚者不君乎？公也，不君者何？先君取须句，而归其君，公取须句面，不顾其君。
夏四月宋公王臣卒
宋成公立十七年，其弟御杀世子而自立，国人共杀御而立其少子杵白，是为昭公，以国乱故，不日不葬，凡治则礼，详乱则礼略。
宋人杀其大夫
宋昭公初即位，欲去羣公子羣公子率国人以攻公，乃杀公孙固，公孙郑于公宫，称人以杀，非有主名也，大夫不名，又非大夫之罪也，贬责无所寄，直志其众，乱无政而已。
戊子晋人及秦人战于令狐晋先蔑奔秦
令狐之战，非因殽之役而报复，未已也，晋使逆公子雍于秦，既而悔之，故秦兴兵以纳之，晋不谢秦，秦纳不正，两国大夫，辄废置，人君皆罪也，故悉贬，而人之晋，惧秦之不肯已，遂击之，故书晋及而不书秦败者，秦非志乎？为此战也，所以恶晋也，晋赵盾，实起此战，特推为首也，以其舍世子而外求君，又不能终反，自将而御之，二三其德，不令之举也，晋使先蔑如秦逆公子雍，既而食言，及秦加兵于晋，则先蔑不当与之偕来，故既战而后书，其出奔，以自令狐复如秦，故不言出也，虽然，赵盾之议先蔑之，使志在靖国，非不忠也，而明不足以虑难，是以至于此，然则定国大防自有常经，岂可易哉！
狄侵我西鄙
鲁间晋难而伐邾，则狄亦间晋难而侵鲁，圣人书此罪，鲁之不自正也。
秋八月公防诸侯晋大夫于扈
凡盟，防皆列叙诸国，惟文公之世，再盟一防，但云诸侯者，中国无盟主也，何则？自晋文以来，世主诸夏之盟，襄公既殁，赵盾既背秦，约而立灵公，惧诸侯之讨已，故不以灵公防诸侯而已，临之诸侯，知灵公年少，政在大夫，而靡然甘心，俛首而与晋大夫盟，故春秋内斥言公外，统言诸侯而不列叙者，示无盟主，且见赵盾之专也，何以不斥？越盾盾而置，君废君居，然晋大夫而已，晋防诸侯，而大夫临盟，是诸侯听之也，盾之专施于灵公可也，施于诸侯，而诸侯皆听之，亦所以惭诸侯尔，及新城之盟，复列叙者，以诸侯再防晋而盾复主之，故特列叙以见，灵公不君，而政在赵盾，诸侯微弱之甚，皆听命于盾也，自是终灵公之世，未尝一合诸侯至黒臀继立，始有黒壤之防尔，或曰：齐桓以前未有盟主，何为盟防？以爵列为次耶？曰：是时未有同攘夷狄之事，其相盟防者，诸侯自相疑贰，尔虽无盟主，又何害焉。
冬徐伐莒
徐本戎也，厥后自进于中国，数与中国盟，命盟防僖，十五年，楚人伐徐，齐桓为之大合，中国诸侯以救之，为其能去夷即华，不复侵犯，中国故也。今辄兴兵而伐莒，莒如有罪，不可不讨，则冝告于盟主，以问之，乃自举师长，此安穷必以中国无盟主，是以敢尔，故圣人复以夷狄书之。
公孙敖如莒涖盟
莒为徐所伐，故来求援，而请修洮之盟，公孙敖娶于莒，故许其盟而请往涖之，敖于奔莒，本此。
八年春王正月
夏四月
两时无事义见桓九年
秋八月戊申天王崩
冬十月壬午公子遂防晋赵盾盟于衡雍
盾来请盟，俾遂敌之于衡雍，衡雍者，晋文公防诸侯朝王之处也，夫天王崩，诸侯不奔赴，其丧而盾与，遂皆国之正卿，乃自相防，盟于王防之内，恶莫大焉。
乙酉公子遂防雒戍盟于暴
雒者天地之中，而戎丑居之，着其乱华也，暴亦王畿之采邑，雒戎处于王畿之内，而诸侯至于与之盟，则其干中国甚矣，大夫无遂事，自壬午至乙酉，四日之间不能再归，又出一事，再见，故两举公子遂以见之，晋戎同使失事，霸主之义，无尊中国之心也。
公孙敖如京师不至而复丙戌奔莒
天王崩，鲁侯不奔其丧，国卿出防，盟于畿内，如弗间也，至是乃使公孙敖如京师，而敖委弃，君命不至，而复滋见，鲁侯不臣之罪，又失为国之道，不能使一大夫，而其大夫亦弃慢不臣，废君之命也，不言所至者，举京师为重也，然敖之所以不至而复者，欲奔莒，从已氏故也。夫以疾而复犹且不可，况于奔乎？此春秋所以谨而日之，且见人欲胜而天理灭也。
螽
蝗也
宋人杀其大夫司马
宋昭公不礼，襄夫人，夫人因戴氏之族，以杀襄公之孙孔叔，公孙钟离，及大司马公子卭，皆昭公之党也，称人以杀见，国乱无政也，公子卭之死，虽若无罪，然司马之职在于主兵，而人得以杀之，春秋因书其官而不书其名氏，意可见矣。
宋司城来奔
此荡意诸也，不书名氏者，就出奔之中，宜若无罪，然孟子曰无罪而杀士，则大夫可以去，况杀大夫乎？意诸为司城不能捍，宋至于窘迫而出，故以奔书葢，宋之乱，正由官非其人，不能辅其君，是以秦秋书其官，不书其人也。
九年春毛伯来求金
公孙敖既不至京师而奔莒，鲁遂不供天王之丧，毛伯于是乎来求金，不曰求赙者，周人讳以丧事求也，文胜也，不曰天王使者王在谅隂之中百官总己听于冡宰书曰：伯相命士须材，此冡宰当国之文也，夫冡宰秉国之钧，岂可以用度之阙，而下求于诸侯，又况新君即位，德未下于民，固不可遽以王命诛求于天下也，不书，王使其意深矣，以此为坊，而后世犹有假仗主，威胁制中外，凡有所行，动以诏书从事者。
夫人姜氏如齐
夫人出境，惟归寜及奔父母之丧，尔皆常事，不书也，非此三者则书之，此悯出姜之失位而志之也。
二月叔孙得臣如京师辛丑葬襄王
天子所以七月而葬者，欲使诸侯毕来防也，礼无卿共葬之，文若有王命止之，则使上卿可也，鲁不讨，公叔敖之罪，遂废赙礼，以致毛伯来求金，于是不得已而复使叔孙得臣如京师焉，然则得臣之如京师，本非防葬也，据昭二十二年，叔叹如京师，葬景王，此乃会葬之文也，惟得臣如京师，本非会葬，故别举，辛丑，葬襄王以重着鲁之罪也。
晋人杀其大夫先都
凡称人以杀者，国乱无政，众人擅弑之词也，先都以作乱，见杀，而称人者，晋政不自其主出而赵盾，专生杀之权故也。
三月夫人姜氏至自齐
夫人行不致此，独致者，圣人伤文姜，哀姜之乱而出姜，又不安于鲁，终以子弑而去，故谨之而从始至之例，且见其无故而出危，其失位也。
晋人杀其大夫士縠及箕郑父
及者累辞也累者必有可悯者也
楚人伐郑
楚不伐郑久矣，今晋文襄既殁，而灵公年少，中国无盟主，楚虽负弑逆之罪，而中国莫敢谁何？益无所顾忌，至是，遂伐郑，欲与中国争盟也，于是复见齐桓，晋文之有功于诸夏矣。
公子遂会晋人宋人卫人许人救郑
楚自城濮之后，不复事中国矣，于是而伐郑，不可不救也，然举五国之兵不能讨，楚国弑君父之贼，乃奔走以救郑，亦见中夏之衰，夫晋主夏盟，不在诸侯，以啓戎心，今既救之，又不及楚师，故悉贬称人，然书曰：救亦善之也，盖存其意也。
夏狄侵齐
晋宗诸侯而兵不御，楚齐仅自保，而力不支，狄夫狄不侵齐，五年矣，今复肆其强，则桓文之绪，亦可谓衰矣。
秋八月曹伯襄卒
曹共公立三十五年以下泉候人之诗观之，其为君可知矣。其子夀立是为文公。
九月癸酉地震
地道安静以震为异故谨而日之
冬楚子使椒来聘
此见中国无盟主，故楚敢通于诸大国，而鲁亦不能遽以礼义谢絶之也。天自僖公以来，虽交通于中国，而圣人以蛮夷僭逆之故，但书其君臣皆曰：人而已，至是齐，晋日衰，楚虽有弑君父之大恶，而中国不复敢问之，反与交通，而使之接迹于中国，于是书其君臣同吾中国之例，夫天下之恶一也，弑父与君，人人皆得而诛之，今中国不能讨，楚子之罪，反受其聘，于是楚遂入为中国之患而不可遏矣，椒之不氏，与秦术同。
秦人来归僖公成风之禭
衣服曰：禭禭所以送死者秦，晋方不睦，而鲁数与晋通，于是秦人疑鲁之助晋，故来归禭，以观鲁之情也，然僖公薨已九年，成风薨，已四年，其葬久矣，而秦方以禭为名，鲁不能以非礼却之，将焉用之乎？是以不君，不大夫不使皆狄之也，狄之者未能用，周礼也，成风于僖公，虽曰母子而先君，后夫人者，礼当然也，以过时始至，故曰来归，夫庶子为君者，为妾母无服，鲁僭事成风，以夫人之礼，天子犹来，含且赗，则秦人归禭，虽为非礼，亦中国有以召之尔。
葬曹共公
因鲁往防而着其臣子私諡之罪
春秋集注卷十八
钦定四库全书
春秋集注巻十九
宋 髙闶 撰
文公三
十年春王三月辛夘臧孙辰卒
此哀伯之孙，臧文仲也，孔子讥其窃位，又讥其不仁者三，不智者三，而鲁人师其言，以为死而不朽，盖非立德立功者也。立言而已，其子许立，是曰宣叔。
夏秦伐晋
此先蔑讨盾也，初盾舎适嗣而外求君，罪也，既而悔之正也，秦不复顾义理之是非，惟以报复为事，夷狄之道也，故重贬秦以见盾之能悔过而无衣之诗，秦人刺其君好攻战，亟用民而不与民同欲，岂谓是耶？
楚杀其大夫宜申
宜申亦城，濮之败将也，北面而事弑君父之贼，今十年矣，乃谋弑焉，楚子闻而杀之，亦可悲也已！宜申字子西，楚有两子西，其一则公子申也，皆楚之用事者，或问管仲，子产而及子西，孔子告之曰：彼哉！彼哉！盖以其蛮夷非吾党之士，故却外之不复论其贤否。
自正月不雨至于秋七月
此一嵗之望尽矣，八月，虽雨无及也。故不书雨，且见公之怠于民事也。
及苏子盟于女栗
古者内诸侯不外交外，诸侯不内，交不敢贰，至尊也，今顷王新立，而诸侯不朝，反使大夫出聘以盟诸侯，而公遂敢与之盟，则恶益甚矣，故不敢斥公而没之，没公亦以讥苏子也；夫不雨僭之咎也。而系以女栗之盟，是恶知正厥事哉！诸侯僭天子，大夫僭诸侯天地为之感变，而人安行之，皆如女栗之盟，莫之非也。此春秋所以深贬公也，虽然，公从霸主而盟，王臣多矣，未尝没公，何也？盖有首恶者，故不嫌也。
冬狄侵宋
狄侵诸大国，独宋未尔，自宋乱之后，狄既侵之，楚次厥貉，又将来伐，则国防亡矣，此螽之咎也。
楚子蔡侯次于厥貉
此楚子将求诸侯，而经不着其事者，恐诸侯疑贰，欲前而未敢也。夫楚子者，弑君父之贼，死有余罪，而中国诸侯如宋，陈，郑之君，乃皆俛首而听命焉，宜其敢肆暴横，于中国矣，圣人不使蛮夷，遂加于中国也，故于此不从，诸侯防盟之例，而特书曰：楚子，蔡侯次于厥貉而已，次者迟疑不前之貌，着楚子包藏祸心，欲以凭陵诸夏，而未敢遽前也。惟蔡侯首附楚，故表而出之，以均其罪，厥后诸侯知中国之不可弃，复同盟于新城，非若蔡侯之坚附楚也，则此独书蔡侯者，其防深矣。
十有一年春楚子伐麇
此年不书，王者见中国诸侯之无王也，何以知之？以传攷之麇子逃，厥貉之会，故楚子伐之，楚子侵伐诸侯，至是遂称爵矣。以是见中国诸侯自防，厥貉之后，皆不能加楚也，成二年，防蜀之后，虽其大夫帅师，亦出主盟，一同中国，盖圣人悼中国无盟主，故不以蛮夷待之也。
夏叔仲彭生防晋郤缺于承筐
谋诸侯之从于楚者，叔仲彭生盖公子牙之孙，叔仲惠伯也，经不书其卒者，据左氏，文公薨，公子遂欲立宣公，彭生不可，既而遂杀世子恶而立宣公，又以世子恶命召，彭生入而杀之，圣人以其不发，仲遂之奸谋，而祸及嗣君，又及其身，故略之略之者，乃所以贬之也。
秋曹伯来朝
丧毕而来朝也
公子遂如宋
为司城荡，意诸故也。意诸之归不书者，彼之来奔，本非其罪，义可以异乎？宋华元衞孙林父之徒也。
狄侵齐
七年之间，狄三侵齐，非特齐之不竞也，亦当狄之方强，尔狄之强如此，乃所以大咸之功也。
冬十月甲午叔孙得臣败狄于咸
咸我地，叔孙得臣防善射者也，狄既侵齐，而后之鲁，叔孙得臣以一矢毙其酋首，故不言帅师，春秋书败狄者四，皆不书战，不待战而败之，喜中国之胜也，喜中国之胜者，不与狄之抗中国也，是以谨而日之狄，败不曰师，贱之也。
十有二年春王正月郕伯来奔
庄八年夏，师及齐师围郕，郕降于齐师，夫郕，盖鲁之同姓国也，而与齐同围之，自是降于齐，而为齐属，今为齐所逼，而复来奔鲁，故书郕伯而不名，推其所由，然深以罪鲁也，与莒展舆，邾子益异矣。
伯来朝
杞复称伯，岂以其国或小振欤？王命既壅，霸主以国之大小易其班，诸侯以国之强弱变其号，此之谓其命乱也。
二月庚子子叔姬卒
女子虽许嫁，筓而字，若未及嫁而死，自十九以下皆为殇，与成人之礼，固有差等，而文公不以正礼，卒之过于常制，此春秋所以讥之。
夏楚人围巢
书序称巢伯来朝，则巢之建国久矣，楚遂取之为属邑，后为呉所灭。
秋滕子来朝
此滕昭公也，以文公之愚闇，而曹杞滕之君，皆相继来朝，则置天王于何地耶？
秦伯使术来聘
秦伯者爵秦也，爵秦者进之矣，前此来归，僖公成风之襚，盖将来聘，而以此先之也，术来聘，意在晋尔，夷狄而能进以礼，是亦中国也。然夷狄之越千里而来聘，鲁不能以礼外之，则又越千里而报聘矣，术不书族，以夷狄故畧之也。
冬十有二月戊午晋人秦人战于河曲
河曲晋地，秦报令狐之役也，凡战，皆以主及客，今秦伐晋，既退而晋追之，至河曲而战焉，莫适为主也，故不书及二国，报怨偿祸，迭起师徒，其罪均也，故皆人之不书败者，两无败也。
季孙行父帅师城诸及郓
春秋书城二十九，而帅师城之者二，此及哀三年城，啓阳是也，必帅师者畏他国之扰也，夫劳民而城且不可，况帅师以出乎？
十有三年春王正月
夏五月壬午陈侯朔卒
陈共公立十八年而卒，何以不书葬日，共公背中国，即夷狄而死，亦异于成公，午之得正而毙矣，是以不葬也。其子平国，嗣立，是为灵公。明年，与于新城之盟，始自拔于夷狄也。
邾子蘧蒢卒
邾文公立五十二年卒其子貜且立
自正月不雨至于秋七月
此一嵗之望尽矣，八月，虽雨无及也。文公怠于民事如此。
世室屋坏
伯禽为始封之君，故其庙曰世室，世世不迁之义也。观春秋文公事宗庙防为不谨，非所谓卑宫室而致孝乎？鬼神者也，况世室者，人子所常有事焉者也，公毎月朝之有司，又当以时黝垩之，岂有将坏而不知者，且又无滛雨之灾，而其屋自坏，此乃所谓变异也，天人之际，可不畏哉！世或作太，与太子太叔同义。
冬公如晋卫侯防公子沓
公为寻盟，而朝晋也，凡言公及诸侯防者，皆公往与防之也，沓之防，公已出境，而卫侯因公之将如晋，而来防公，盖欲因公而请平于晋也，公许之。
狄侵卫
卫侯轻出其国，狄人乗间侵之晋，不能为中国而攘夷狄，使无侵轶，而恶诸侯之贰，此春秋所以矜小国之多虞，而善公成之也。
十有二月己丑，公及晋侯盟，公还自晋，郑伯会公于棐，十有四年春王正月，公至自晋。
公自去冬初如晋，则因与卫会，既盟晋而还，则又因与郑会，久于道路，而不朝正于庙，故书至以谨之。
邾人伐我南鄙
邾文公之卒也，公使吊焉，不敬，故邾人来讨，夫欲修邻好，而反蒙见讨，虽鲁人有以取之而邾人特以使人不敬而遽兴兵以伐人之国，则又甚焉。
叔彭生帅师伐邾
邾之来也，不敢近我，止伐我南鄙而已，鲁之报也，彭生帅师徃伐其国，则又甚焉。
夏五月乙亥齐侯潘卒
此昭公也，立二十年，夫孝公名昭而諡，潘曰昭，非礼甚矣，春秋恶之，与不书呉，越之葬同，其子舎立盖子叔姬所生也，继为啇人所弑。
六月，公防宋公，陈侯、卫侯、郑伯、许男、曹伯，晋赵盾，癸酉，同盟于新城。
新城郑地，去冬，郑卫皆因公而请平于晋，至是，诸侯之从楚者，复附晋也，然诸侯始皆相防尔，众议既合而后盟，且谋纳捷菑焉，故别书？癸酉，同盟以恶之，夫天王崩葬，诸侯皆若不闻，而晋为盟主，政在赵盾，乃皆俛首而与之同盟，可乎？而陈侯居丧出盟，又不待贬也。
秋七月有星孛入于北斗
晏子曰：君若不改，孛星将出，彗星何惧乎？然则孛之为变，甚于彗矣，且斗有环域，而孛星自外入于中，此变之大者，刘向曰：君臣乱于朝政，令亏于外，则上浊三光之精，五星赢缩，变色逆行，甚则为孛，夫孛星较然在北斗中，天之示人显矣，可不惧哉！春秋三书，孛皆以谨，人君之戒。
公至自防
晋人因新城之盟，遂以诸侯之兵，纳捷菑，而此先致公者，见诸侯，皆使卿行也，自是公出皆致矣。
晋人纳捷菑于邾弗克纳
捷菑，盖邾之奔亡，公子也，晋赵盾，专执国政，既受他国，奔亡臣子，又擅防诸侯之兵，厯；宋，郑、滕、薛、夐入千乗之国欲变人之主，诸国皆俛首从行，莫敢以正，义折之者，至邾城下而后盾，自知其义之不可而弗克纳，故不书诸国，而独举晋人也，夫废置诸侯王者之事，而陪臣专之，罪莫大焉！然闻义能徙，亦愈乎？遂矣。春秋以改过为善，故称人以贬其罪，捷菑，为人之子去君父，而奔他国，又欲借他国之兵以归，篡其兄罪不容诛，故不系之邾也，其曰纳者不当纳之辞。
九月甲申公孙敖卒于齐
此着典型之坏也，夫公孙敖，废命奔莒，此诛废之罪也，已而奔齐，主齐而请复公于是乎许之，复故爵禄，犹列于朝，出入犹诏于国，兄弟宗族犹存，则其卒也，是亦大夫而已矣，所以特书其率，且为齐人归丧起也。
齐公子商人弑其君舎
商人盖桓公子昭公，弟也舎未逾年而曰君者正舎之为君所以正商人之罪也，若以未逾年被弑，而不曰君则逆乱之臣，皆以未逾年而肆其凶恶，故圣人人原情而立此义，晋奚齐不正，又里克不代其位，故异于此，商人自立，是为懿公。
宋子哀来奔
春秋之法，自外至者，非有罪则不名，自内出者，非有罪则不书，然人臣进退之节，视义理何如尔？岂有不义其君，遂若匹夫之奔逃乎？若但书其来，则不见奔义，若书其来奔，则与有罪者等，故书字以示义，季子来归，不书出奔，盖为此也。
冬单伯如齐
齐商人弑其君舎舎盖子叔姬之子，鲁之出也，故鲁使单伯如齐以请，子叔姬焉，以其夫死，子弑不安于齐，义当归鲁故也。
齐人执单伯齐人执子叔姬
商人弑其君而囚其母，又怒，单伯之来请，因诬单伯以淫子叔姬，而并执之，春秋两书，齐人执者不可及也，不可及者，所以明单伯子叔姬之无是事也，别而言之，若二事焉，所以重齐人之罪也，明年，书单伯至自齐，又书齐人来归子叔姬，则知齐人执之者诬也，然圣人不直书，商人执而以齐人执之之辞，何也？商人罪恶，已着矣，齐人不能讨，弑君父之贼，俱北面而事之，又听执其君母，而加以汚辱之名，则党恶之罪，均不可赦，故两书齐人所以穷逆贼之党，与而治之，且以辨单伯子叔姬之诬也。
春秋集注巻十九
钦定四库全书
春秋集注巻二十
宋 髙闶 撰
文公四
十有五年春季孙行父如晋
为单伯与子叔姬故也。使鲁能修其政刑，则齐乱可以义讨，今乃因晋以请，岂非自取之乎？
三月宋司马华孙来盟
司马之职，国兵在焉，宋昭公不能其大夫，而华耦为司马，不由君命，擅来求盟，故不言宋公使而直书宋司马华孙来盟，以罪之，其来盟，奈何？宋司城之来奔，鲁实复之，故宋之权臣，德鲁而愿盟，此其意可见也。耦既来盟，公与之宴，辞曰：君之先臣督得罪，宋殇公名，在诸侯之防，臣承其祀，其敢辱君，圣人以耦无故而暴其祖，因书曰华孙者，明此司马，乃华督之孙，言孙所以正其不能祖也，不名者，义不系于名也。
夏曹伯来朝
五年而两朝于鲁，鲁亦晏然受之，此齐侯所以怒而讨其罪也。
齐人归公孙敖之丧
齐人执单伯，执子叔姬而归，公孙敖之丧，执生而归死，所以恶鲁也，然其归之也，亦以敖之子请之故也。请之故，不曰以归，不曰来归，不曰归自齐，且敖者，公子庆父之子穆伯也，庆父桓公之长庶而欲自同于正，故不以伯为字而称仲，其后以字为仲，孙氏故春秋祗书仲孙，而国人以其实出长庶之后，止称孟孙，所以论语称孟孙问孝，而左氏亦皆谓之孟孙，盖从众人之同称也，凡奔大夫，不书卒，非我臣也，敖盖先君之宗卿，而文伯恵叔，皆其子也，鲁既许之，复而立其子为仲孙氏矣，岂有臣其子而不使之奔其父之丧者乎？崇公族之防，笃君臣之义，则姑听其家，以其丧归可也，虽然，圣人以齐人自归其丧，为文，盖明敖之丧，在齐而已，归与不归，非鲁之所得专也。
六月卒丑朔日有食之鼓用牲于社
庄二十五年三十年，皆以日食而鼓，用牲于社，其非礼妄作，义已着矣，今文公亦复如此者，必以为先朝故事，可举而行之也，呜呼！后世人君举行先朝故事而不顾，义之可否，虽有甚害，亦因循不改，自谓遵制掦功，以拒絶臣下之言者多矣，皆因陋承误，不知春秋之防者也可为万世之戒。
单伯至自齐
内大夫为他国所执，而见释者，皆书其至，以见执非其罪，且执既书，则其归不得，不着也。
晋郤缺帅师伐蔡戊申入蔡
蔡侯既与楚子次于厥貉，故新城之盟不与焉，晋郤缺帅师伐之，斯有名矣，凡伐不言入，伐之不服，然后入焉。见蔡虽附楚，楚人不之救也，故书，戊申，入蔡，足以知楚之不足恃矣，此虽蔡人自取之，亦所以甚晋也，然晋鲁不修，所以服楚而暴小国以争诸侯，欲使区区之蔡捍，楚之强而不贰，则亦难矣。故言伐言入，甚之也，谨而日之又甚之也是嵗蔡侯甲午卒不书，盖以其附楚，不以中国待之也，其子申立，是为文公。
秋齐人侵我西鄙
齐商人篡弑其君，又执其君母，又执我国大夫，罪不胜诛，而反加兵于我，故书侵以恶之，又贬而人之。
季孙行父如晋
一嵗再如晋者皆为齐故
冬十有一月诸侯盟于扈
寻新城之盟，且为我故，谋齐难也，齐人赂晋故弗克我，但盟而已，公以齐难，不与此盟，夫晋为霸国，而齐弑其君莫能正之，诸侯又莫之讨，若谓诸侯不专征，则田常弑简公，孔子请讨焉，夫岂非不义而孔子行之，今晋号为主盟，而赵盾实执国政，其势力亦足以率众诸侯，而诸侯亦皆俛首从命，而皆不足以有为，是以春秋不复列序者，以示中国，无盟主也，无盟主者不霸，灵公也，不霸灵公者，政在盾也，政在盾而诸侯无争之者，盾之能也，盾之能而不霸，灵公者，春秋之意也，着盾之专，而不能有为也，霸国犹晋国也。
十有二月齐人来归子叔姬
晋防诸侯盟于扈，受齐赂而不伐齐，故齐人自归子叔姬，以解诸侯之意，凡内女见黜，皆书来归，罪在姬也，此书齐人来归者，罪在，齐人也，未有子而黜其母者也。若曰姬无罪也，齐人自来归之云尔，又异乎敖之丧也，春秋闵子叔姬之事，故异其辞以辨之，然不直书，齐母何也？夫天下岂有无母之国哉？而商人至于囚执，其母则人之所不忍言者也，故以父母之辞录之曰：子叔姬，盖自鲁人为之辞，不得使为商人之母，此春秋所以存天下之大教也。
齐侯侵我西鄙遂伐曹入其郛
诸侯为扈之防不能讨，齐国弑君父之贼，反受其赂而还，是成商人为君也，故自此遂书齐侯以罪诸国之会于扈者，商人知诸国之无能为，遂益肆其威，且恚鲁仗，晋以谋已，故一嵗而再侵我西鄙，又伐曹，讨其来朝我也，恶鲁而及曹，非理甚矣，夫齐商人弑君而自立，诸侯会于扈，谋伐之，晋人取赂而还，致齐益无顾忌，侵我伐曹，以肆其暴，岂特齐有罪焉，亦见诸侯之纵乱矣，凡伐不言入，入其郛者，甚之也殆矣哉！防欲其国矣，非特若侵鲁，西鄙而已也，因我而加兵于曹曰：侵可也，而曰伐者讨其朝，鲁执辞正也。
十有六年春，季孙行父会齐侯于阳谷，齐侯弗及盟，晋侯既幼，不在诸侯，齐侯恃强，数见侵伐，故鲁不得已而事之，以行父当齐侯宜，齐侯弗肯与盟也？而曰弗及者，耻也，内辞也，然亦行父奉使失辞，谓公有疾致齐侯，拒而弗受尔，如必待公亲自出盟，则鲁亦安用臣子为哉？虽齐侯之意，必欲与公盟，则使臣当善为之辞可也，且受命不受辞者，使臣之职也，今不能专对，则罪在行父矣，季文子三思，曾是不思，何哉？
夏五月公四不视朔
朔者，天子之所颁也，诸侯上禀天子之命下，授万民之时，故其奉王朔告于庙，则谓之告朔，退而视朝，以授民则，谓之视朔，前此未有书，不视朔者，若其有疾，则亦常事不书尔，此特书者，见公非有疾而然也，盖欲符季孙行父之言，使齐侯不疑尔，至定，哀间，子贡欲去告朔之饩羊，则见鲁君日寻盟会常不在国，废礼多矣，然而其礼未亡，此孔子所以爱之也。
六月戊辰公子遂及齐侯盟于郪丘
阳谷之会，齐侯弗及盟者，非特行父奉使之失也，晋为鲁，故会诸侯于扈，将以伐齐，齐侯赂之，遂不果伐，于是齐侯欲取偿于鲁焉，至是，公使公子遂纳赂于齐而复求盟，所以得盟于郪丘，则有辞矣。谓公四不视朔，实有疾故也。然则春秋书公四不视朔，非特讥公之怠，亦以见公子，遂得盟之因，则知此盟，非齐侯之所欲，故明年，齐侯复伐我西鄙，仅能少纾而已，是以谨而日之。
秋八月辛未夫人姜氏薨毁泉台
有蛇自泉台出，而声姜薨，故毁之，盖讥其妄畏妖祥，非民之道也，夫泉台先君之所筑也，重民力而为之，又重民力而毁之，不如勿处而已矣。
楚人秦人巴人灭庸
楚率秦巴以灭人之国，则秦又听服于楚矣，夫城濮之役，秦人在焉，自是遂与中国盟防，而晋襄因殽之役，报复不已，自是失秦矣，夫秦兵之强，后世莫及焉，使其协和以攘楚，且讨其弑君父之罪，盖有余力，而晋襄反弃秦以资楚，此中国所以不振也。故春秋前书秦人入鄀此书，楚人，秦人，巴人灭庸，以致意焉。
冬十有一月宋人弑其君杵臼
宋昭公立，九年，不能其大夫国人，襄夫人亦恶之，乃因其田，使帅甸攻而弑之，立其弟鲍，是为文公，其称人以弑，见国乱而无主名者，所以儆天下后世之为人君者也，不书葬，贼不讨也，不讨贼者，嗣君之罪也，或曰，杵臼之死，襄夫人为之也，虽因国人以首祸，岂得遂委之于众耶？夫夫人淫于其国，又安能有所为由杵臼，失众之久，故能乗间而发若专归其罪于夫人，则杵臼失众之恶，无自而见，惟以众言之，则夫人之罪在中矣，此之谓善志，或曰，春秋之世，君以无道，致祸者众矣，独杵臼与齐商人，莒密州，称人弑何哉？天之所废，必若桀纣，然以桀之虐民，欲与之偕亾，而成汤放之；犹有慙德以纣之不善，亿兆离心，而文王事之，犹不敢违，况君罪未至此而辄为贼害之计乎？故春秋书弑贼之名，所以正臣子之恶，凡称人者，所以示人君之戒。
十有七年春晋人衞人陈人郑人伐宋
宋人弑君，而晋荀林父会衞孔达陈公孙宁，郑石楚同讨之，遂立文公而还，夫行天讨，而反成其乱，失天职也，故不以卿书昔田常弑简公，孔子沐浴，请讨之，曰：以吾从大夫之后，不敢不告也。况正居卿位，大夫之职者乎？春秋诛逆乱，如鲁宣公者与谋也，如楚公子比者与事也，若宋文公始无弑君之谋，终无弑君之逆，而天下以为弑君者，有其情也，今诸国之师，不能探其情而无所委罪焉贬？而人之不亦宜乎？自闵僖以来，陈常在衞上今卿会在卫下，非上卿故也。
夏四月葬我小君声姜
邦君之妻，君称之曰夫人，夫人自称曰小童，邦人称之曰君夫人，称诸异邦，曰寡小君，异邦人称之，亦曰君夫人，葬夫人而称小君者，自四方防葬者言之，故用称诸异邦之辞也，九月而葬，慢也，不称僖姜，而别为之諡，非礼也。文公三不与诸侯盟会，四不视朔，又慢葬其君母，则公之怠于国事可知也已。
齐侯伐我西鄙
齐犹以公不亲盟，复来讨焉，于此见郪丘之盟无益矣。
六月癸未公及齐侯盟于谷
晋不能救，故公竟不免亲与齐盟，然书公及者，是公欲之正其终者，商人终欲盟公而肆伐不已，一盟而退师，公之善意也，是以谨而日之。
诸侯会于扈
前书诸侯盟于扈，为不能讨齐略也，此书诸侯会于扈，为不能讨，宋略也，宋文定而昭公之贼不讨，则是辅其乱也，故不复列序，诸侯见中国无霸主也。
秋公至自谷
谷本齐地，僖二十六年，公以楚师伐齐，取之，齐人以是憾鲁，今公不与扈之防而盟强齐于谷，苟免齐难而已，是可危也，且书至自谷，则不会于扈可知矣。
冬公子遂如齐
拜谷之盟也，公已与齐侯盟，而公子遂复往者，政在遂故也。且见齐侯篡弑，而诸侯反畏之如此。
十有八年春王二月丁丑公薨于台下
台下非死所不正其终也
秦伯防卒
秦虽伯益之后本附庸也，僻在西夷，自秦仲始大，至平王时，秦襄始有功于周室，列于诸侯，赐爵为伯，及穆公与于城濮之战，自后与中国交聘，盟会，遂霸西戎，九年来归，僖公成风之禭，始与鲁通好，至是遂书其卒而吊其丧也。
夏五月戊戌齐人弑其君商人
春秋之法，弑君之贼以弑君讨之，则以贼书商人弑君自立，至于五年，宜加讨贼之词，而称齐人弑其君者，齐人恬不讨贼，皆北面事之，遂令商人专行无道，而邴歜阎职，乃自以私怨杀之，故以弑君之罪归之，齐人以诛乱贼之党，且见齐无臣子，而商人得遂为君也，既君之复弑之，则篡弑代立，相弑之祸，何时而已？故虽鲁桓，篡弑自立，圣人不没其罪，然亦从而君之名以着商人有以致之也，于是齐人废其子而迎公子元于衞而立之元，桓公子也，是为恵公。
六月癸酉葬我君文公
慈恩爱民曰文此臣子之私諡也
冬十月子卒
子者，文公之世子恶也，子般子野卒，皆名此不名，何也？不忍言也。文公夫人姜氏生恶及视，其次妃敬嬴生宣公，而私事公子遂，于是公子遂杀子恶及其母视而立宣公，宣公之立，与闻乎弑也，故子恶虽未逾年未成君，圣人不忍名也，是时叔彭生死君命，何以不书贬也，人臣无将，将则必诛，公子遂之将彭生知之矣，昉乎杀子恶而立宣公者，彭生为之也，是以贬而不书也。
夫人姜氏归于齐
此书归者，大归也，一去不返之辞也，夫亡矣，子弑矣！而逆贼篡立矣，嬴氏为君母矣。是夫人有可去之道，故自归于齐焉，君子以为姜氏，见微者也，先书子卒而继书，夫人姜氏归于齐，则知恶及视皆死，而夫人无所依矣。
季孙行父如齐
前乎子卒，书如齐后乎？子卒书如齐，齐与闻乎故也。所以恶齐也，而季孙行父之罪，则又不待贬絶而见者按左氏宣，十八年，公薨，季孙行父言于朝曰：使我杀适立庶，以失大援者，仲也，夫乃逐遂之族，以此验之行父，实与公子遂同弑子恶而立宣公，故夫人姜氏归于齐而行父遽如齐焉，恶实齐之甥，恐齐人听夫人之诉而来讨，于是议纳赂，以请平焉，此见鲁国臣子之罪，皆不可胜诛也。
莒弑其君庶其
莒纪公，生太子仆，及季佗爱，季佗而黜仆，且多行无礼于国，仆因国人以弑纪公，故称国，以弑专罪，嗣君也，盖与杀大夫，称国同义，春秋称国弑君者四，皆罪其嗣君。
春秋集注巻二十
<经部,春秋类,高氏春秋集注>
钦定四库全书
春秋集注卷二十一
宋 高闶 撰
宣公一
元年春王正月公即位
宣公受弑，贼之立而不复讨贼，是与闻乎弑也，是篡也，此不天无王之甚，而书春王正月，公即位者以天道王法正，其自即位之罪也，其自即位，奈何以不弑自居，圣人因如其意而书之，此春秋之诛意也，宣公之弑，虽天王不问，方伯不讨，而夫人姜氏归于齐，齐岂不知其簒弑乎？曰：齐人之知，乃在夫人未归之前，盖同恶相济，已先许其复通婚姻之好矣。
公子遂如齐逆女
不待丧毕亲迎，而公子遂遽如齐逆女者，此乃公子遂之本谋，恐姻好久不通，而齐人来讨也，且娶于齐，则公因得以列于会，而诸侯不复讨矣，公子遂之情状可知也，夫逆女亲者也，使大夫，非正也，公子遂盖公族之尊者尤不可也。而不惮如齐者，势不能自已，故尔始文公未终丧而娶，故其子遂于即位之初，而逆女。
三月遂以夫人妇姜至自齐
不直书，夫人妇姜至自齐，而称遂以者，明公子遂不当以夫人归也，婚礼莫重乎亲迎，岂容大夫得以归哉？不称公子者，一事再见，卒名也，文公逆妇姜于齐，不称夫人？自逆故也。此称夫人者，臣下之辞也，不称氏者，夫人当待礼而行，如野麕，草虫之诗，盖古者一礼不备，女不肯行，故诗曰：虽速我讼，亦不女从，虽速我狱，室家不足，今公以丧娶，又不亲迎，夫人不能以礼自固，而公子遂以之归，故去氏以贬之妇者，有姑之辞曰：夫人姜氏至自齐，可也，而曰妇者姑敬嬴也，敬嬴也而姑之，盖以是暴其恶也，曷为暴其恶，敬嬴以嬖妾私事襄仲，而以其子属之杀世嫡，兄弟出，主君夫人，乃援成风，故事，即以子贵为国母，今斩焉在？衰绖之中，而请婚纳妇，此其罪之未见者也。故因夫人至，特称妇姜以显之，此春秋推见至隐，着妾母当国用事，为后世鉴也，有姑则以妇礼至无姑，则专以夫人之礼，至书至自齐，又见齐人以非礼嫁女，失父母国之道矣。
夏季孙行父如齐
公既婚矣，然后季文子如齐纳赂，请列于会，盖春秋时，凡国君不以其道立苟得，一与于诸侯之会，则他国不得复讨其罪，所以季文子不惮自行者，欲假大国之权，以定宣公之位也，宣公之位定，则一时臣子党乱误国之罪，庶皆可以逃矣！昔人称季文子三思而后行，今当鲁国丧祸之际，而举动乖错，如此安在？其为三思哉？是必思之过多，而方寸乱矣，故孔子曰：再，斯可矣，盖讥之也。
晋放其大夫胥甲父于衞
舜放驩兜于崇山，此天子之讨有罪也，诸侯之大夫有罪，则当请于天子，或杀或放，上由天子，不得自专也，故专杀大夫王法之所不容，今晋乃专放其大夫可乎？然放与逐不同放，犹有礼焉，退之以礼，不深罪之也，然舜治驩兜之罪而放之，崇山者，投之逺方也崇山犹在，吾封疆之内，非蛮夷外国也，今晋之于衞同为列国尔，晋辄放其有罪之臣于衞是鄙衞也是直以蛮徼，待吾同列之国也，衞人受晋之逐臣而不辞，岂亦迫于大国之势欤？按文公十二年，河曲之战，晋人将薄，秦人于河胥甲，赵穿当军门呼曰：薄人于险，无勇也；乃止，至是，晋人讨不用命者，乃放胥甲于衞夫胥甲赵穿之罪一也；放甲而舎穿是政之不一也？以非其罪，故特加父字，以别之异乎？蔡之，公孙猎也，晋主诸侯，而内讨如此，又安能正鲁。
公会齐侯于平州
春秋凡簒立者，诸侯一与之会，则他国不得复讨，遂列于诸侯之会，而以成君书之罪，诸侯也，非有王命，则国人亦不得讨之，恐滋乱也，此当时大概然尔，今宣公与齐侯虽同恶相济，然实公欲为此会而不书及者，讨贼之辞也，凡乱臣贼子，必深絶其党而为恶者孤矣，故书会而不言及。
公子遂如齐
此又如齐者谢，得会也。前年公子，遂与叔孙得臣如齐，请于齐侯，归弑其君，出其母而立宣公，今年公子遂得为公，冒丧逆女，季孙行父又为之纳赂，请会齐惠公新遭弑逆之变，而助成弑嫡之谋，不念出姜之戚，而继为丧婚之好，贪取济，西之赂而遂定，簒者之位，废君臣兄弟夫妇之义，是谓以乱济乱者也，昔季子然问：仲由冉求可谓大臣与？孔子曰：大臣以道事君，不可则止，今由与求，可谓具臣矣。然则从之者与？曰：弑父与君，亦不从也。公子遂与季孙行父叔孙得臣居大臣之位，相与周旋于簒夺之事，曾具臣之不若，当时庶几于孔子之言者帷，叔仲彭生耳，自是禄去公室，政在大夫，鲁君遂失其民，此春秋所以尽其辞也。
六月齐人取济西田
此专罪齐也，宣公不义得国，故以先君封界之田赂齐，此吾国之恶，圣人为之辞曰：齐人取之云尔，若非我予之也，齐受簒逆之赂而助之，则其恶尤大，春秋讨贼，尤严于利，其为恶而助之者，所以孤其党也，虽非强取，要亦不义而得之，所谓非其有而取之，曰：盗也，鲁国本非宣公之所有也，不义得国，宜不能保其土故不云我其不书，公纳赂者，与郑伯假许田同义，桓宣之计，若出一轨，春秋志之以见世，平则正与法皆胜，世变则乱，与赂偕行，自然之符，可不戒诸。
秋邾子来朝
首朝簒逆之贼，此不待贬絶也，故与滕侯朝，桓之文异公，羊子曰：其余从同，同此类是也。
楚子郑人侵陈遂侵宋
十五年扈之会晋将为鲁讨齐，十七年，晋以诸侯之师伐宋，以讨弑君之罪，皆取赂而还，于是郑伯以晋为不足与，遂受盟于楚，此虽晋有以取之，然郑遽背中国，而即夷狄又同，楚子加兵，陈宋是助，夷狄以攻中国也，罪不胜诛，故称楚子而人郑伯所以甚郑伯之罪也，非与楚子也，两书侵者，所以深罪郑伯，此举之不义也，既正，此师为不义，然后中国之师可举矣。
晋赵盾帅师救陈
赵盾先自帅师救陈，而后致中国，同伐郑也，然郑人连楚以侵陈，与宋，则晋何为独救陈，曰：楚，郑之兵，主在于陈，因加于宋，晋人逾宋而救陈，救陈而师退，是救宋也，故举救陈则及宋，举救宋，则不及陈矣。
宋公陈侯衞侯曹伯会晋师于棐林伐郑
此言赵盾救陈之师也， 会晋者，着诸侯为盾所致也。不曰会晋赵盾者不与，其以卑致尊也，若列数诸侯，而会赵盾，则是诸侯会大夫之辞尔，故止称师焉，师众可以敌诸侯矣，夫征伐自天子出，非诸侯可得而专也，诸侯专之，犹不可，况大夫乎自隐，桓以来诸侯无大小皆专而行之，及宣成而下大夫，无内外皆专而行之，棐林之会，天下之事，中国之政，皆在赵盾矣。
冬晋赵穿帅师侵崇
崇在西土，秦与国也，晋方病楚而欲得秦，赵穿曰：我侵崇崇急，秦必救之，吾以求成焉，鸣呼！此谬计也，岂有欲求成而反，加兵于他人之国乎？适足以众晋之敌尔，夫其谋之迂如此，而当国者亦岂不为之裁正而从之乎？意者穿已有逆心，欲得兵权，托于伐国，以用其众尔，故书侵以着其罪。
晋人宋人伐郑
宋人怨，郑伯与楚子之侵我也，复请晋伐郑，晋亦以前救之，无功也，遂连兵伐之，夫晋以贪赂致诸侯之叛，不能退而自责，乃谋动干戈于外，以遂宋之复怨，况宋人弑君，岂可与之合兵乎？故虽讨得其罪，亦皆贬，而人之。
二年春王二月壬子，宋华元帅师，及郑公子归生帅师，战于大棘，宋师贬绩，获宋华元。
大棘宋地，春秋二十四战，主客，并书帅师者惟此，及哀二年，赵鞅罕达而已，夫主于伐人，则书帅师，此主与客无辨，何也？盖郑公子归生兴师伐宋，而来不称伐者，背中国即夷狄为楚来，无以为辞，曲在郑也，然元年秋，郑人与楚子侵宋，宋公既为棐林之役以报之，是冬，又与晋人伐郑，一役而两报之，遂起此役，今郑师之来，宋当明大义以谕之，否则慎固封守，使郑不得而犯焉，华元乃遽帅师出与之战，于是三军大败，以至见获，不能效死，徒殄民辱国而已，以见中国，因夷狄之故而自相残如此，故两书帅师，以恶之书，宋之及又书宋败深罪，其不当与之战也，上书，宋华元矣，下云：获华元可也，复云宋者以国系之重，其以国事获也。
秦师伐晋
此秦之师由晋侵崇以起之，则恶在晋故秦，称师称伐，见此师之出，有名也，一侵一伐，而秦晋之曲直，可见矣。圣人诛赵穿之意亦明矣。
夏晋人宋人衞人陈人侵郑
郑为楚伐宋，败其师，获其大夫，晋赵盾兴诸侯之师将为宋讨郑而不果者，非力不足，理曲故也。晋惟以取赂，释宋不讨，以至于此，故春秋着其失，覊者之义，既贬，而人之又书侵以恶之，所以甚赵盾也，盾执晋政以主诸侯，而二扈之盟，贪宋，齐之赂纵大恶而不治，勤诸侯而无功，故郑伯以晋为不足与道，楚以伐陈，宋自是楚与晋争，晋不能竞，反有弑逆之祸，于是楚益自肆，明年，遂有问鼎之事。
秋九月乙丑晋赵盾弑其君夷臯
诸侯以晋为盟主，而晋国之政在赵盾，盾之专制，诸侯几二十年矣，天下惟知晋之有赵盾而不知有灵公也，灵公虽不德，亦不堪盾之专权，故有杀盾之志焉，盾欲出奔，而未越境，其族子赵穿，遂弑灵公，而盾即复其位，不复讨贼，然则盾之臣节安在哉？故圣人原其情而书之曰赵盾弑其君夷臯，而不使赵穿尸其罪也，诚使赵穿尸其罪，则奸臣伪亡，诈窜而隂使人弑其君者，遂得以免其罪矣，夫弑君之罪，岂可计免乎？况盾又使穿逆成公，则其迹嫌矣，故圣人正赵盾之罪以戒天下后世专权，怀姧之臣也，善乎西晋陈泰能明此义也。方高贵乡公之见弑也，抽戈者成济，倡谋者贾充，而当国者司马昭也，昭虽流涕，问策于陈泰，泰曰：惟斩贾充，可以少谢天下尔，昭问其次，意在济也，泰以为有进于此，不见其次，盖指昭也，然则赵穿弑君，而盾为首恶，春秋之大义明矣，以此为坊，而邓扈乐之徒，犹蒙归狱而受戮，灵公立十四年，赵盾使赵穿逆襄公之弟黑臀于周而立之，是为成公，不书葬者，贼不讨也。
冬十月乙亥天王崩
三年春王正月，郊牛之口伤，改卜牛，牛死，乃不郊，犹三望。
诸侯为天王崩，斩衰而鲁本不当郊，因丧纪而不郊可也，今所以不郊者，非为天王崩也，牛口伤而改卜，而牛又死故也。且公弑君，簒立无天道矣，岂足对越在天乎？祭天之牛，或伤或死，此天示变以警公也。三望，本因郊而设，既不郊则三望之礼不备矣，夫鲁僭郊礼久矣，隐，桓，庄闵不书者，圣人不敢无故斥言君父之过，故因变异而言也。
葬匡王
前期而葬者简也，且以着王室之防罪，诸侯之不王也。
楚子伐陆浑之戎
僖二十二年秋，秦，晋迁陆浑之戎于伊川，使杂居中国，而天子置之不问，至是，楚子兴兵来讨其罪，故称伐，以见中国之不自正也，然楚自南海长驱中原，观兵周疆，定王使人郊劳，辄敢问鼎之轻重，虽有窥周室之心而不敢辄动，以先王之泽未竭，夷狄犹有畏义之心焉，故称本爵以正，其狂僭之罪，而不书问鼎者，盖私问之也。
夏楚人侵郑
按左传，晋侯伐郑，郑与晋平，而经独书，楚人侵郑者书，楚人侵郑，则知郑复从晋也，郑本以晋不足与而从楚，今晋成公初立，而复从晋，是郑伯之反正也，故独书，楚人侵郑，以抑夷狄之强。
秋赤狄侵齐
曰赤狄者见狄之种类已分矣
宋师围曹
宋文公即位三年，武氏以曹师作乱，圣人削而不书，此年围曹，以报武氏之乱，而书之者，夫武氏之乱，非曹人所致也。宋人不能反躬自治，内睦九族，而兴兵以围人之国，不亦左乎？盖宋惟有不赦之罪，故书法如此。
冬十月丙戌郑伯兰卒
葬郑穆公
观其葬之速则知其礼之不备也，且着其臣子，私諡之罪。
四年春王正月，公及齐侯平莒及郯，莒人不肯，公伐莒，取向。
莒，郯，相怨而郯，乃鲁婚姻之国，故公及齐侯平之，公欲为郯平莒而挟齐以为重，非平之道，此莒之所以不服也，肯者心以为然，而后从之者也，此见公之义不足以服莒之心矣。曰：莒人又见其不肯者，非特其君也，及齐侯者，以公为主，及郯者以莒为主，齐鲁二大国，以好平两小国之怨，而且不能，盖信不足故也。不知自反而取邑以致忿于人，则公之所为，亦已甚矣，公既无以得莒，后书郯伯姬来归，则郯亦不能固其好也，虽然，向吾故地，桓十六年，城向是也。其后或入于莒，岂鲁与莒有好而向还，莒欤至此，莒不肯平，然后公复取向也。
秦伯稻卒
共公立四年其子桓公立
夏六月乙酉郑公子归生弑其君夷
归生郑之正卿也，公子宋以染指鼋鼎之故，郑伯将杀之，宋辄与归生，谋先归生，若即姧谋，则宋之恶可遏，灵公亦得而免矣，既不以告，又惧其谮而从之，虽公子宋手弑其君而归，生为国正卿，纵其为逆，意尤可诛，故特书公子归生弑其君夷所以教天下后世之为人臣者也，盖春秋之作常施于可疑，而不施于所不疑，宋之罪无疑也。归生，或疑于可免，故治归生则宋罪自见，非重归生而轻宋也，以此为坊，后世犹有失身而为逆贼所制，如司马亮，沈庆之辈者，且传曰：慎防，又曰：饮食必有讼，又曰：戱生患，又曰：轻则失巨，郑伯轻戱于饮食之防，而致杀身之祸，圣人书之，其示来世之意深矣，灵公立一年，郑人立穆公之庶子坚，是为襄公。
赤狄侵齐
以齐之疆而连年为狄所侵，则惠公之无政可知矣。
秋公如齐公至自齐
狄在齐境，而公往朝之，公之无政，又可知矣。故虽未逾时，而书至以危之，且为明年再如齐起也。
冬楚子伐郑
中国诸侯不问郑国杀君之罪，而夷狄加兵以讨之，故书楚子伐郑，所以病中国也，且楚之病郑久矣，侵伐之事，始称荆，次称人至此，称，楚子所以深罪郑也。
五年春公如齐
公以不义得国，故亟朝于齐，盖当是时鲁益以弱故，谨事大国，以自固也。
夏公至自齐
公春如齐，而夏至者，以齐人止公而强为高固请婚也，故书至以危之。
秋九月齐高固来逆子叔姬
时君之女也，故称子以别之，古者三十而娶，五十而爵为大夫，故大夫无出境，亲迎者，高固为齐正卿，而始与鲁为婚，又越境逆女，非礼可知矣。不曰逆女者，大夫不敌于诸侯，故但称子叔姬，以见高固之自逆也；齐，许之，来鲁与之婚，高固之娶，叔姬之嫁，皆非礼也。
叔孙得臣卒
此公子牙之后，庄叔也，内大夫卒，无不日者，以春秋鲁史故详之也。仲遂杀嫡立庶，往谋于齐而得臣有并使之罪，故特不书曰：以谨之，而仲遂之恶，不可胜诛，特于绎立义，故文起于此也。
冬齐高固及子叔姬来
子叔姬来者，归宁也，归宁，常事不书，先儒谓壻有反马之礼，是亦常事不书矣，夫髙固已为齐之正卿，非王事不当出境，既未娶而为国卿，又不可以国卿而有新婚，反马之礼也。故书齐髙固及子叔姬来以罪之，子叔姬不冠夫氏者，承上髙固及之也。
楚人伐郑
去冬之伐称，楚子所以讥郑也，今只称人，又罪其数犯中国也。
春秋集注卷二十一
钦定四库全书
春秋集注卷二十二
宋 髙闶 撰
宣公二
六年春晋赵盾衞孙免侵陈
赵盾，前会衞侯救陈今更与衞孙免加兵于其国，故书侵以正主盟者之罪，虽以陈背晋即楚，亦以晋救之，无功故也。春秋之法，君弑而贼未及讨，则经不复重出，其人，圣人之意，以为弑君之贼，而使得偷生于嵗月之间是中国臣子，亦复其君父，故不复重出其名，所以罪其臣子讨贼之缓，且不忍以大恶之名，再见于春秋也，今赵盾弑君，而孙免为衞卿乃反与之比，以兵加人之国，用见当时习于悖乱，不知君臣大义，直以赵盾为无罪之人，故春狄因其自视，若无罪而为之，再见于此，所以重其罪也，非赦盾也。
夏四月
秋八月螽
夏冬无事，而书首月者存天道，王法也。秋，螽，书八月者，惟八月有之，非歴时也螽为农灾，王道所重，今以月书则为灾，不久轻于以时书者矣，然而圣人犹书，以示后世者，欲人君知以农为重也。
冬十月
七年春衞侯使孙良夫来盟
此盟乃衞欲为晋致鲁，盖鲁专事齐，未与晋通故也。何以知之？宣公不义得国，以是自疑而衞侯任其无咎，故遣良夫来为此盟，然而黑壤之会，公卒见辱，则知是盟之无信，也是盟之无信，亦公自疑贰尔，视下文可见。
夏公会齐侯伐莱
公方与衞盟将复从晋而又应，齐侯之命，兴兵以凌弱小之国，此取辱之道也，然非公本意，故书公会。
秋公至自伐莱
为齐兴兵逾时而归故以伐莱致
大旱
军旅之后，必有凶，牟盖征役，怨嗟之气，感动天地，而旱干作矣，书旱而不书雩，着公无恤民之心也。
冬公会晋侯宋公衞侯郑伯曹伯于黑壤
郑伯来服，故为此会，且盟焉而不书盟者，公自弑立，即齐之后，惟与齐会，未尝会他国也，晋人以为讨，而止公于是，公不得与盟焉，故止书会而已。
八年春公至自会
古者国有凶荒，则杀礼而不举，公夏，会伐莱，而秋至冬会，黑壤而此年春至其间，大旱之不恤，而区区以侵伐，期会为急，又为晋人所执，幸以赂免，故黑壤之盟不书，而此以会致，自是不敢如晋矣。
夏六月公子遂如齐至黄乃复
不称有疾者，大夫受命而出，虽死，以尸将命，岂可以疾而废君命耶？乃者无其上之辞，复者，事未毕而返之辞。
辛巳，有事于太庙，仲遂卒于垂，壬午，犹绎万入，去籥垂齐地，公子遂未至齐国而旋，未及鲁境而卒，适与祭同日，故不书祭名，但书有事而已，凡祭，必七日戒，三日齐，故当祭不以凶事告，又况卒于国郊之外，岂宜遽讣于庙中乎？此事之失，虽不在主祭者，然仲遂弑逆之罪，虽死犹当讨之，宣公以援立之，故既不正其罪，而即以为卿，于其死也，又当祭而告遽为之变，君臣之恩，其厚乃如此，亦可谓非常矣，称仲遂者，着其生而赐族，不称公子？前见也，此圣人存君臣之义也。绎者，明日之祭也，孝子当尸，不敢即弃，故明日复祭，此非正祭，比卿丧为轻，不可以轻而废重，故檀弓记孔子之言曰：卿卒不绎，犹绎者，可以己之辞也，如卿佐之丧，系一国之戚而不宜作乐，则勿用可也；今乃去其有声之籥，而用其无声之舞，是不知乐也，夫手舞足，是真乐也，岂在声音之间哉？盖仲既立公，公固欲厚其终，然而国人弗顺也，诸臣弗与也，故于卒虽为之变而妄意去留如此，夫体貌大臣自有常礼，苟其人不足以堪此，则黜其位可也，由一人而变常节，此春秋之所以讥也。
戊子夫人嬴氏薨
此文公之妄也，何以称夫人薨，援成风之例，盖着其僭也，然无贬辞者，公羊子曰：其余从同同。
晋师白狄伐秦
晋不能纠合诸侯，以攘夷狄，乃外连白狄以伐秦，直书而贬自见矣。殽之役书，晋人及姜戎，此不言及者，以传攷之，白狄为主也，经先晋者，不与夷狄之会，中国也，中国而为夷狄所帅，晋之辱也。
楚人灭舒蓼
僖三年，徐人取舒，至是，楚人灭舒蓼，成十七年，又灭舒庸，襄二十五年，又灭舒鸠，盖羣舒之别种，非二国也。
秋七月甲子日有食之既
按长歴七月乙未朔，则甲子乃三十日也，食之既则为变大矣。
冬十月己丑，葬我小君敬嬴，雨，不克葬，庚寅，日中而克葬。
五月而葬者，礼之也，妾而以夫人礼，薨之葬之，又别为之諡，其为非礼甚矣，礼曰：庶人葬，不为雨止，非特庶人也，自天子至于庶人，皆当然尔。何以知之？凡丧之行，必有潦车以载簑笠，盖备雨也，送葬者犹不避涂潦，况自葬其亲乎？且雨之迟久，不可豫知，或浃句弥月者有之，今此经先书，己丑，葬而复书，雨则是将窆而遇雨也，夫丧事有进无退，岂可停柩以待，故书不克葬，以讥其无备也，平明而葬，日中而虞，礼也，今以明日日中而葬，则失虞祭之时矣，敬嬴私事襄仲，杀太子及其母弟经书，子卒，夫人姜氏归于齐，而传谓而过市，市人皆读者，有伤切之意焉，盖以秉彞不可灭也。夫襄仲与敬嬴逆天理，而拂人性之状矣，仲嬴之卒，相去八日，仲死不得其地，嬴死不得其时，孰谓无天道乎！
城平阳
惧晋故也。方举大丧，又城平阳，重困民力也，城义见隐公，十年。
楚师伐陈
陈以晋衞见侵复弃楚而从晋故，楚以为讨，称师称伐，所以讥其始，谋之失也，然晋不能救陈，陈遂复即楚，此晋之辱也。
九年春王正月公如齐公至自齐
公有母丧，而以嵗之首月逺朝强齐非特见公之无哀，亦不知有天王矣，故书王正月，以志之，且齐鲁之相与如此，可以不危矣。然公毎如齐，必书至焉，以危之者，盖非义相与危在其中矣。
夏仲孙蔑如京师
左氏谓王使来徴聘也信斯言也，益见王室之防矣，且公亲弑立九年矣，未通乎？王乃自朝齐，而使大夫聘，天子颠倒甚矣。
齐侯伐莱
狄比侵齐，而齐不敢报，莱不敢犯齐，而齐亟伐之，畏众强而虐，防弱如此，于此可以观惠公之政矣。
秋，取根牟【案，根牟公羊以为邾邑，杜预以为东夷国，此注未有定论，】。
七年，公会齐伐莱，此齐侯再伐，莱公虽不与伐而乘危，敢根牟，春秋所甚恶，而其辞若缓者，以内大恶，故婉其辞也，左昭八年传秋，大搜于红，自根牟至于商衞。
八月滕子卒
自隠七年书滕侯卒，至此始书，滕子者，滕昭公也，鲁不会其葬，而书其卒，为下文起也。
九月，晋侯，宋公衞侯郑伯，曹伯会于扈，晋荀林父帅师伐陈。
复谋齐也，齐与诸侯不睦，而鲁独事之故，公不与，会陈不来，会即楚故也。据左氏，晋荀林父以诸侯之师伐陈，夫楚伐陈，晋不能救，今乃因诸侯之师而伐之，晋之不义甚矣，不书诸侯之师者，诸侯不与伐陈也。
辛酉晋侯黑臀卒于扈
诸侯非王事不出境，今晋成公会于扈而卒，非正也。不言，卒于会者，诸侯散而晋侯以疾，留其卒于扈，不出，晋地也，凡立七年，其子獳立，是为景公，不书葬者，鲁专事齐，不会其葬也，然齐人愈得志矣。
冬十月癸酉衞侯郑卒
衞成公立三十五年其子速立是为穆公
宋人围滕
宋文公兴师以伐，有丧之国，春秋恶之，故贬以称人。
楚子伐郑晋郤缺帅师救郑
楚子闻晋侯卒于扈，以重兵来讨，郑伯之贰，于是郑复与楚平，郑已与楚平救之，无益也，自是晋楚交伐郑。
陈杀其大夫泄冶
泄冶无罪而书名，何也？冶以强諌，激怒其君，使虽丧乱在前，弗肯回顾，斯实无益于人之国，故孟子不多宫之竒之谏而以百里奚为智？魏郑公不愿为忠臣而愿为良臣，盖谏者既死，则必有亡国弑君之祸，是以春秋特书其名为征舒弑君，楚子灭陈之端，以垂后世，不容直言之戒，观陈风株林，泽陂之所刺，则知宣公，君臣宣淫，无复忌惮，亦已甚矣，泄冶至此而强谏，亦足以杀其身而已矣。
十年春公如齐公至自齐
公频年朝齐，勤亦至矣；诸侯有会而谋齐者，而公不与焉，虽事天王，亦不如是，然不书王正月，非若九年夏，有仲孙蔑如京师之事，以相形也，公事齐虽勤而不与，诸侯之事，亦危道也。
齐人归我济西田
按元年，公会齐侯于平州，公子遂如齐，齐人取济西田，盖公子遂杀子恶而立宣公，故以济西田赂齐，而齐人取之，至是而归者，公比年朝齐，齐侯感公朝事之勤，因其请而归之也，夫鲁之分地，先君受之于天子，岂可失坠！又况负弑逆之罪，赂以免讨乎？齐人取弑逆之，赂以纵恶，故其取其归，皆谨书之，然其他归田未有言我而此独曰：我济西田者，独此本鲁田也，若哀八年归讙，及阐定十年，齐人来归郓，讙隂田皆鲁侵诸侯而得之，非周公之本封也，既本他国之田，故不言我葢以众暴寡，以大侵小而得之者，如有王者作，则鲁在所予乎？在所夺乎？圣人所书以正王法尔，郓讙阴田，特书曰来归者，夹谷之会，孔子相焉，质以礼义，齐人自服而来归也，他秪书归者，皆因请而得之尔。
夏四月丙辰日有食之
按长歴丙辰朔，不书朔，史失之也，日食，虽有常度，亦人事所召，有食之者。
己巳齐侯元卒
齐惠公立十年卒其子无野立是为顷公
齐崔氏出奔衞
崔杼有宠于惠公，高，国畏其偪也，而逐之，以其世卿专权，故书氏而以自奔为文。
公如齐
公二年，天王崩，如弗闻也，今闻齐侯卒而奔其丧，是以事天子之礼事齐也。
五月公至自齐
癸巳陈夏征舒弑其君平国
君通乎夏姬，故其子弑之，灵公立十五年，其子午立，是为成公，成公既立，不讨君父之贼，则知灵公之恶，播于国人，而征舒杀之，国人之所弗憝也。
六月宋师伐滕
前围滕以伐人之丧贬，而人之今伐滕而称师焉，则正着其暴横加小国，以其众也，然滕子恃晋而不朝，宋讨得其罪，故称伐焉。
公孙归父如齐葬齐惠公
公自奔其丧，又使贵卿会葬，不顾天王之礼阙然，莫之供也，比事，攷辞其义自见，而臣子私諡之罪，亦无所逃。
晋人宋人衞人曹人伐郑
郑复与楚平，故晋会三国伐之，当是时，陈有弑君之乱，曾不是图，而有事于郑，故楚之伐郑称爵，晋与诸侯伐郑，称人盖罪，诸侯不先自正也。
秋天王使王季子来聘
宣公弑嗣君，而簒立天王，不问其罪，反使季子来聘，又不见答，失礼甚矣。
公孙归父帅师伐邾取绎
自文公时，邾鲁有隙，宣公簒位而邾子首朝之，自是絶迹鲁庭者，又十年，故归父帅师以讨其罪，然以贵卿为将，举大众而征伐，不施于乱臣贼子而凌弱，侵小近在附庸之国，是为盗也，故特书取绎以重其罪。
大水
兵役怨气之所感也义见桓十一年
季孙行父如齐
文子初聘通嗣君也
冬公孙归父如齐
以伐邾，故恐齐人以为讨，遂谋伐莒焉，甚矣！鲁之惧齐也二嵗之间而公与大夫如齐者五。
齐侯使国佐来聘
嗣子逾年即位，始称君，未逾年称子，故葵丘之会，称宋子，盖齐桓方倡大义，以尊中国诸侯之从者，惟恐后故，宋公虽在丧而来与会，亦不深责，怒其不获已而趋急务，尔鲁之与齐，与国也，聘虽后时，亦何害耶？惠公之卒，葬之既速，又未逾年，而以君命遽遣使来聘焉，谋伐莒也，然当凶衅而行，吉礼忘哀思，而结欢好，盖有速成君之意，故如其意而书曰：齐侯以着其恶也。
饥
国无三年之蓄，曰国非其国也，今以秋大水，而冬即饥，则其为国可知矣。水旱螟螽，天灾也，然民有蓄积，则未必饥，书饥则不独天灾也，见民无蓄积也，非特民无也，国亦无也，非特国无也，邻国亦无可告籴者矣，前此不书饥者，百姓尚足故也。至是而百姓不足矣，于是乎有税，畆之事焉。
楚子伐郑
是夏，郑因晋帅三国见伐而复弃楚，故楚子又伐郑，据左氏载，晋士会救郑，及诸侯戌郑，而春秋削之者，责晋虽得郑而不能有之也，故楚伐称爵。
春秋集注卷二十二
<经部,春秋类,高氏春秋集注>
钦定四库全书
春秋集注卷二十三
宋 高闶 撰
宣公三
十有一年春王正月
一时无事书首月存天道王法也
夏楚子陈侯郑伯盟于辰陵
楚子去冬伐郑，因加兵于陈，陈郑皆听服，故为此盟书，楚子于陈，郑之上者，所以悯中国之衰也。
公孙归父会齐人伐莒
自四年公及齐侯平莒，莒人不肯，公伐莒，取向，至是，齐侯召鲁同讨之，故贬而人之人，齐所以人归父也。
秋晋侯会狄于欑函
书晋侯会者，春秋内中国而外夷狄，此与隐二年，公会戎于潜，同文所以同晋于内而离狄于外也；陈，郑诸夏之国而从楚，众狄夷狄之国而从晋，狄在欑函，而晋侯亲往会之，故圣人以狄主会为文，所以罪中国不能自正也。
冬十月楚人杀陈夏徴舒
楚子伐陈，谓陈人无动，将讨于少西氏故，入陈，然后杀征舒，夫元恶大憝，众所欲诛，称人以杀葢，众辞尔，非与楚也，彼弑君之贼，固人人可得而杀之，岂有蛮夷华夏之间哉！然征舒弑君，今已逾年，国人不能讨，天子方伯，不能诛而反，使楚入中国而杀之，彼楚尚知弑君之当杀，则中国如之何？不能杀之耶？圣人书此者，非与楚人之能讨也，伤中国之不自正也。
丁亥楚子入陈
入者，内弗受，而强入之，是时，陈侯在晋故楚子不动干戈，自入于陈，然则人君可轻出乎？虽然，楚子入陈，然后杀征舒，而春秋之志，入陈乃在杀，征舒之后，何也？人之为善恶，有名是而实非始邪？而终正自众人观之，或取其名而略其实，或执其始而遗其终，所以是非失当，而邪正舛也，圣人则不然，楚之伐陈，初欲县陈也，闻谏而止，遂以讨罪为名，故春秋书杀征舒于前，而掩县陈之恶，书入陈于后，不使全讨罪之美，此断大小之狱，必以情恶，恶疾其始，善善乐，其终之义也。书楚子者，着楚之本爵，楚入中国，故日以恶之。
纳公孙宁仪行父于陈
二子皆通于夏姬，致征舒弑君，然则二子之罪，与征舒何异？圣人特书此者，与其纳也，何以与其纳，为其能诉于楚，杀征舒而定陈也，不系之陈者，与其纳而不与，其得纳也，此乃其君之所由以弑者，非复可以居陈之位也；葢楚子杀征舒，若能诛贼而出于正者，由纳二臣以观之，楚子杀征舒，正为二臣杀之，非为讨贼杀也，楚子之情，于此不能逃矣，夫致陈之乱者，此二子也，已絶于陈矣，故不系之陈，而书纳纳淫乱之人，于中国见中国不自正，而楚得以肆行也。
十有二年春葬陈灵公
灵公见弑，于今三年，因楚入讨贼，陈人始得伸，臣子之义，故此书葬者，贼已讨也，又着其臣子，私諡之罪。
楚子围郑
去冬入陈，今春围郑，以二国背辰，陵之盟而从晋故也。易曰：君子以作事谋始，陈，郑之始即楚，是乃召楚以乱中国也，然楚入陈而讨之，书曰：入入郑而赦之，书曰：围何也？楚之入陈也，欲县之人言其不可，乃封陈侯，其入郑也，欲赦之，人言其不可，卒与郑平，故封陈侯者，非本谋也，不善而能改也。故书曰：入与郑平者，楚本谋也，不为利言所诱，故以围言之，此君子所以谓楚庄王不絶乎夷狄也，此所以屡称楚子以录之。
夏六月乙卯，晋荀林父帅师及楚子战于邲，晋师败绩，邲郑地，郑既与楚平，而晋后至，诸大夫皆欲退而先縠佐，荀林父独不可，故以林父及楚子以明林父主战也，夫晋欲救陈郑，岂可以一大夫，将不协心之属，以与强暴新胜之楚，交战乎？徒取败防血肉坐灵，非救难解，纷之道也，故不书救，然中国之大夫及诸楚君而不嫌于抗者，所以崇中国也，故书林父以敌楚子，晋既败绩，陈郑，于是乎服楚子矣。
秋七月
冬十有二月戊寅楚子灭萧
萧子姓，宋之附庸也，楚既得陈郑，又败晋师，遂深入中国，凭陵诸夏，灭人之国，故谨而日之。
晋人宋人衞人曹人同盟于清丘
晋为楚所败，故诸侯惧而同为此盟，既又不旋踵而皆背之，圣人恶其反覆，故皆贬而人之。
宋师伐陈衞人救陈
宋以楚子灭萧，且为清丘之盟，故请于晋以伐陈，以讨其道，楚师之罪，此非所以报楚也，故直以师称书衞救陈者所以罪宋也然衞方盟于清丘，而反救陈，凡救虽义事而有背盟之恶，故贬称人。
十有三年春齐师伐莒
莒恃晋而不事齐，故齐兴师伐莒，而晋不救之，前称齐人，而此云齐师者，略其以师而伐人也。
夏楚子伐宋
以其伐陈也，晋衞曹复背清丘之盟而不救者，楚人有辞于伐也，故楚书本爵。
秋螽
冬晋杀其大夫先縠
邲之役，三帅皆欲还，先縠固请战，遂及于败。至是以为讨，然释赵旃，魏锜不讨，而独诛先縠，为政不平，杀者不受治矣，况又族灭之，恶之甚也？故称国以杀。
十有四年春衞杀其大夫孔逹
晋既讨邲之，败而杀，先縠矣以衞背清丘之盟而救陈也，讨焉孔达，自知不可免，乃缢而死，衞人因以説于晋故称国，以杀罪累上也。
夏五月壬申曹伯寿卒
曹文公立二十三年其子庐立是为宣公
晋侯伐郑
晋救郑而败于邲，郑遂即楚夫郑背华即夷，讨之正也，故称晋爵，然自文公没襄公，仅能修先君之业，灵公幼而赵盾为政，其殆庶几矣！成景之世，文公之泽，寖防干戈日寻，积而至于蜀之盟，而中国尽夷狄矣，岂特失政而已乎？至此而后知齐桓，晋文之有功于中国也，孔子曰：防管仲，吾其被髪左衽矣！然则管仲之功，终春秋之世，犹或赖之。
秋九月楚子围宋
国必自伐，然后人伐之，宋轻用兵至，反见伐则自取之效也。至是，楚使申舟聘于齐，曰：无假道于宋申舟曰：我则必死，楚子曰：杀汝，我伐之，及宋，宋人杀之，楚子闻之，投袂而起，遂再伐宋，不书伐者，罪之，遂恃强以围之，葢罪不在宋。
葬曹文公
因鲁往会而着其臣子私諡之罪
冬公孙归父会齐侯于谷
齐侯在谷而归，父往聘焉，故不书如齐，而书会于谷，盖谋于齐侯，而平楚宋也。
十有五年春公孙归父会楚子于宋
归父归自齐，又以楚子之尚围宋也，而往聘之，直以宋地者罪鲁，见楚在宋境，反与之聘也。
夏五月宋人及楚人平
楚子自去秋围宋，至今不解，天下诸侯莫救者，于是华元潜入其师，劫其将子反，请平子反惧，告于其君，而与之平，凡书平皆以国举，今宋，楚之平称人者，贬也，何贬乎？贬华元，子反也。
六月癸卯晋师灭赤狄潞氏以潞子婴儿归
夷狄悖乱，诸侯驱之可也，晋师灭赤狄，又执其君，此则甚矣故恶而日之后世轻诛夷狄，以多杀尽殄，为中国威，此岂先王之志也哉？诗曰：薄伐玁狁，至于太原，此大雅之则也，凡灭不氏，此氏何也？以赤狄有潞氏，甲氏二种故也。是时楚肆其强，围宋逾年，晋不能救而反灭，狄利其土地，亦怠于忧中国矣。
秦人伐晋
自二年，秦师伐晋，晋不报秦，今十四年矣，此复来伐者，乘晋兵逐争狄土，而闚其虚也。故贬而人之。
王札子杀召伯毛伯
王孙苏与毛伯，召伯争政，使王子札杀之，札者名也，矫王命以杀大臣宜名之，以着其罪，然书札而不书，王子则与内臣无异，若柔溺翚，挟之类矣，书王子札，则与王子虎同，无以见其罪，故变文以别之，夫生杀之柄，天子所持，毛伯，召伯王之卿士，今王札子乃敢擅杀而定，玉不能禁，失政刑矣，是以春秋恶而志之，舜为天子，瞽瞍杀人，则臯陶执之，何王子之有。
秋螽
为灾故书
仲孙蔑会齐高固于无娄
齐侯在谷，则公孙归父会之齐，卿在无娄，则仲孙蔑会之，盖公主齐久矣，幸晋，楚之争而不我，及忽焉而平，楚宋俾归父请于齐侯，齐侯则疑我之从楚也，蔑于是会焉，以修旧好。
初税畆
古者天子有王借，诸侯有公借，盖借民力以治吾田而已，谓之助而不税，当是时也，民知先公后己，诗曰：雨我公田，遂及我私是也，及其衰也，有法以治之，稼不善，则非民，又其甚也，法不足以治之矣。此宣公之时，所以舍公田之不善，乃履民之畆，而税其善者也，民日从事于战鬭，而井田之法渐废，此圣人所以书初税畆，以议其坏法自便也？云：初者，自是遂为常税矣。
冬蝝生
书燠也，秋螽未息，而冬又生子，冬非蝝生之时，以是为异，此履亩之符也。
饥
蝝生，以至于饥，公之不恤民，一至于此！天时人事参而书之，春秋之防防矣。
十有六年春王正月晋人灭赤狄甲氏及留吁
晋师既灭潞，今又并尽，其余党斯已甚矣，故士会董此役，而贬称人且再书，晋之灭狄，恶其穷兵荒服，无复顾怀中国之志也。
夏，成周宣榭灾，【案经文公谷作灾，左氏作火，此从公谷】。
国语曰：先王之为台榭也，台不过望氛气榭，不过讲军实，成周宣榭者，宣王之榭也，宣王中兴，讲武于此焉，而书其灾者，圣人盖伤之也。何则？周室板荡，中国防矣，宣王嗣之南征，荆、舒，北伐玁狁，遂攘夷狄，以复文武之境土，天下喜于王化复行，今周复衰夷狄，横行平惠以降，皆庸暗，龌龊无能，以王道兴起之者，人思周室中兴，仰止宣王，受其所茇，故因其灾而伤王者之不作，使功烈不得着见于天下，而王者之迹，又从而煨烬之，盖痛乎王道陵迟之甚也！孟子曰：夫明堂者，王者之堂也，王欲行王政，则勿毁之矣！况我宣王中兴，讲武之屋，而子孙当此衰，防之际，不思振旧而反为火所焚乎？
秋郯伯姬来归
来归者见弃而归也，不能乎？舅姑之国而为夫所黜，此罪伯姬也。罪伯姬者，乃所以罪其父母失教也，君子之道，造端乎夫妇，是以春秋于内女夫人，皆详志之。
冬大有年
此一句在鲁史，则为记，祥瑞一经，圣人之笔，则非为祥瑞，书也，何则？宣公不义得国，又当饥年而重敛于民，宜其不获，时和嵗丰之应今乃大有年，圣人从而录之者，是为记异也。所谓非常则书也，然则春秋不书祥瑞乎？曰：春秋不以祥瑞训人，盖示以天道也，天犹父也，君犹子也，子有善父而宠赉之，非父也，子为不善，父不谴责之，非父也，君有善天而祥瑞之非天也，君为不善，天不灾眚之非天也，观天道之于人，君父子而已，子有善父亲之，君有善，天祚之子为不善，父其谴之谴之，犹不善废之，弃之尔，君为不善，天其灾之，灾之犹不善，祸之灭之尔，故春秋惟书灾异，以明天道，为百王法。
十有七年春王正月庚子许男锡我卒
许昭公立三十年卒其子甯立是为灵公
丁未蔡侯申立
蔡文公立二十年卒其子固立是为景公
夏葬许昭公葬蔡文公
不月者畧之也许蔡与楚而背中国，故略之，且因鲁往会，而着二国私，諡之罪。
六月癸卯日有食之
按长歴六月癸卯朔，不书朔，因旧史也，日食，虽有常度，亦人事所召，有食之者。
已未公会晋侯衞侯曹伯邾子同盟于断道
诸侯同心疾齐，故书同盟，夫齐，自晋文之卒，自恃强大，欲与晋争长，不复与晋侯会晋欲伐之久矣，患诸侯与之交通，不同心尔，鲁自文公末年，宣公之立，亦背晋事齐，迨齐惠公卒，始少怠焉，然亦未尝不惧，晋之见讨也，今因诸侯皆有伐齐之志，公始即晋而获同盟。
秋公至自会
公弑君，簒立而出，与诸侯会逾时而还，故书至以危之。
冬十有一月壬午公弟叔肸卒
不曰公子，而曰公弟者，兄在则称公，弟因兄之尊也，兄亡，复称公子，是先君之子也，肸尝命以为卿，故以卿例书之，宣公弑立，而肸有伤乎？恶与视也，终身不食其禄，故特书其卒，以重宣公之恶，且见宣公终命其子嗣为卿，其称叔者，乃起其生而赐族，是谓子叔氏。
十有八年春晋侯衞世子臧伐齐
晋衞先伐齐故齐人求成以缓诸国之师
公伐
自文公十二年，来朝而不复至，故伐之称公，专罪公之凌，小国也，已不修德，而欲人之朝已亦不思之甚矣。
夏四月
一时无事书首月存天道王法也
秋七月邾人戕鄫子于鄫
凡自虐其君曰弑，自外曰戕，弑起于渐，而戕于暴也；僖十九年，邾人执鄫子用之，是时天子方伯不复讨其罪，故此肆然，复戕鄫子于鄫也夫！邾人肆无道之强，戕同等之君，罪固大矣，鄫子为国君，而见戕于人，必有以致之也，国君必有卿，大夫及侍衞之臣今鄫子之于邾，乃不共戴天之讐又使得造其国，都戕弑其君而鄫国，臣子恬然坐视，无动心者，如秦人视越人之肥瘠，故圣人书戕鄫子于鄫，见鄫无守备，且恶鄫之臣子不能拒，难与自弑其君无异也，鄫子不名，与僖十九年同。
甲戌楚子旅卒
此楚庄王也，前此不书，楚子之卒者，外夷狄也，此书之者，以楚入为中国之害甚于前日，故录其卒，以见中国不能自正，乃与楚相为朝聘相与盟誓，相通问好，故春秋自此得以详志，其卒也，不书葬者，僭窃大号，罪重恶极，不可信，其臣子之辞，书之也。
公孙归父如晋
公自簒立以来，所以事齐，谄矣，晚睹齐之不竞于晋，则翻然事晋，而弃齐如遗焉，甚哉利之，使人轻合易絶也，传载公之晚年，谋伐齐，至成二年而有鞌之役，盖归父此行，实为始谋，亦以三桓专命，欲假晋力以去之故也。
冬十月壬戌公薨于路寝
薨于路寝正其终也
归父还自晋至笙遂奔齐
归父以襄仲之立公也，欲去三桓，以张公室，与公谋而聘于晋，冬，还至笙，闻宣公薨，而新君与三桓谋欲逐之，以是奔齐，夫先君未殡而逐其臣，是死其君而忘其父也。縠，梁子曰：捐殡而弃其父之使者，是亦奔其父也，得经意矣，归父既毕，使事尽哀而奔，是知死亡之不免，而能不失度，于颠沛造次之时，异乎他大夫之奔也，故其辞繁而不杀，则归父之善，自着矣，虽然，人臣之正，受命而出，虽君薨，犹当致命于殡前，若其有罪，待命于新，君可也，今归父还自晋，未及鲁境，遽即奔鲁，则有恶于新君矣，故书奔以着其逃刑之罪。
春秋集注卷二十三
钦定四库全书
春秋集注卷二十四
宋 髙闶 撰
成公一
元年春王正月公即位
公虽上不受于天子，而下实继正，异乎无所受而自立者矣，故书即位。
二月辛酉葬我君宣公
善问周达曰宣此臣子之私諡也
无冰
极寒之月，而无冰者，常燠也。洪范传曰豫，恒燠若此，政事舒缓纪纲，纵弛之象，余义见桓，十四年。
三月作丘甲
先王之制，四丘为甸，出甲士三人，今作丘甲者，欲大兴师以伐齐，故令每兵而出，一甲也，乱先王力役之制而重困，其民如此，明年四卿同帅师矣。先王制法，以保国家中材守之久，犹有，况暴君邪臣从而坏之哉！
夏臧孙许及晋侯盟于赤棘
许曷为而及晋侯盟乎？齐怨成矣，晋援不可缓也。宣公使公孙归父如晋，欲因晋以去三桓，俄而公薨，臧孙许，于是为三桓，逐归父之族而归父，遂奔齐，是齐怨之所以成也；故汲汲焉求为此盟，然而晋为霸主，不治其罪，乃遽自屈而与之盟，故书臧孙许，及晋侯以讥之。
秋王师败绩于茅戎
此志王室，防弱之甚也！茅戎敢抗王师，是王室防弱之甚也！又况为茅戎所败乎？凡败绩者，必先书战，此何以不书战，王者无敌，孰敢当之？况天下之势大矣，未有能败王师者也，今茅戎小丑也，王乃自邀之以致败，故以王师自败，为文王师既败绩于茅戎，而诸侯恬然莫之顾，皆不臣也，然则茅戎之罪，谁复讨之，圣人立法，以垂后世，亦示之以其意而已，一书，王师败绩于茅戎，而尊王之义，与王自取之义，及诸侯不勤王之义，咸得而见矣。
冬十月
一时无事书首月存天道王法也
二年春齐侯伐我北鄙
鲁絶齐而与晋盟齐送即楚而伐我也
夏四月丙戌，衞孙良夫帅师及齐师战于新筑衞师败绩。
齐师侵虐，而此不书衞伐乃书衞孙良夫帅师及齐，又书衞师败绩，若罪衞何也衞将侵齐，齐自伐鲁还，枂遇于新筑石，稷欲避之，孙子不可，遂与之战，以至于败，故齐虽侵虐，而以衞主此战也，春秋善解纷贵逺怨而恶以兵刃相接，故其书法如此。
六月癸酉，季孙行父，臧孙许，叔孙侨如，公孙婴齐帅师，凡帅师，皆称元帅，尔此列叙，季孙行父，臧孙许，叔孙侨如，公孙婴齐者，先王之制，大国三卿，周书所谓司徒司马，司空是也。次国二卿，小国一卿，皆命于天子，至春秋时僭礼，越度宋，郑，皆有六卿，宋复有二司宼，晋复有散位从卿者，如赵穿郤缺，初命之类，后作六军，通旧将佐凡十二卿，又有太师，太傅，亦为孤卿，如阳处父，贾季之比，无复先王之制，今鲁以四卿师师，故圣人因而累数之，以着其僭越之罪，且又见季孙一恕而扫境悉出，肆其愤欲，虽无人乎？成公之侧，有不恤也，自此，政由季氏出矣。
会晋郤克衞孙良夫曹公子首及齐侯战于鞌，齐师败绩。
鲁衞皆乞师于晋，晋以断道之盟，合四国之师以伐齐，遂大败之，然春秋之法，以主及客，今不书齐，及又不书伐齐，而直以四国及齐侯战为文者罪四，国之大夫，敢擅兴兵以敌齐侯也，独鲁举四卿帅师者，重罪鲁也，夫齐数病诸侯以起此战，信不道矣，鲁出四卿会晋衞曹以败齐侯于鞌，又穷追之，至使之乞盟，则犯分陵上之罪，岂不深哉！故以四国主之，又谨而日之以为愤，兵之大戒曹，不书大夫，此书公子首者，首命于国备于礼成，其为卿也，曹大夫见于经者二首，与公孙会是也。
秋七月齐侯使国佐如师
齐侯，至于乞盟，则辱亦甚矣！亦齐侯有以取之也。君不行使乎大夫，此其行使乎大夫，而目齐侯者，贬之也，国佐受成命于君而可否在晋之大夫，又非服晋而往也，直畏晋之强，赂晋而请盟尔，故不曰来盟，而曰：齐侯使如师，师在齐境，故书如且以明齐之见讨，实齐侯啓之也。
己酉及国佐盟于袁娄
使国佐如师，齐志也，不与之盟于师进，逮袁娄而后与之盟，晋志也，鞌去齐五百里，袁娄去齐五十里，见四国之师，乘胜而逼之，必欲亡齐而后已，是其操之为已蹙矣，此修怨释憾之兵也，夫郤克一战胜齐，反鲁衞之侵地功亦大矣，人皆多郤子之能伸其意，而春秋黜之，故此书及国佐盟于袁娄，以罪之，其及国佐盟者，晋与鲁衞曹之大夫也。不书四国，大夫及之者，贬也，贬而书及者，以其受赂而与之盟，我反欲之也，然则四国大夫既专，兵又专盟，罪不胜诛矣，故谨而曰之。
八月壬午宋公鲍卒
宋文公立二十二年其子固立是为共公
庚寅衞侯速卒
衞穆公立十一年其子臧立是为定公
取汶阳田
此鲁地也，齐人侵之，今齐以晋命归之，而以内取为文者，以因人之力而取之故也。不言取之齐者，明本非齐地也，凡力得之，曰：取言不当取也。不与其专，夺也，虽然，本已之地，或已之附庸为彼所夺，今复得之，当异其辞，亦曰取何也？为其不能申明直辞，请于天子而正其疆理，但自以兵争夺，不得正道，故悉同辞言之，盖春秋之义，以治易乱，不以乱易乱，所正者本而已，凡取人之有？其恶易见，而取已之旧，不以其道者，其恶难知，圣人所书，亦明正曰：取所以显防也。
冬楚师郑师侵衞
楚人以鲁衞受盟于晋而伐齐，故令尹子重为阳桥之役以救齐，而先与郑伯加兵于衞夫郑伯背华即夷而首伐衞丧是授戈与寇而攻其亲戚也，罪不胜诛矣，春秋并楚称师而列郑于下，所以深罪郑也。
十有一月公会楚公子婴齐于蜀
蜀我地，臧孙许之，盟于曲棘而返也？曰：齐，楚结好，我新与晋盟，晋，楚争盟，齐师必至，虽晋人伐齐，楚必救之，至鞌之战，晋为鲁勤矣，鲁耻为之一雪，今楚郑既侵衞将及鲁境，先遣婴齐约盟，于是皆出而会之，盖不敢不会圣人书，此见季孙一怒，使其君屈辱，弃中国而外会，强楚之臣，又着婴齐之抗，虽楚国之权，亦在强臣也，盖公子婴齐者，楚之公子，僭称王子者也，凡楚公子在国皆僭称王子，至是，楚已强盛，圣人与从列国之例，称为公子。
丙申，公及楚人，秦人，宋人，陈人衞人郑人齐人，曹人，邾人，薛人，鄫人盟于蜀。
此着诸侯皆弃晋即楚也，楚婴齐称人者，贬也，婴齐专楚为兵车之会，以威中国，使蔡侯居左，许男居右，诸侯，大夫皆受盟焉，然楚虽以强盛，凌轹中国，而诸侯苟能固守疆圉，要结邻好，岂有不能自存者哉！乃皆惧而听从，与之盟约；况晋自文公以来，世覇中国，今之威力，亦未甚衰，诸侯岂不知中国之可尊，蛮夷之可絶，今乃不坚事晋而外从楚，故圣人深责，而悉人之人，诸国大夫，而独出公者，楚遣婴齐会公，公已在会，不敢辞也。其与秦人序于诸侯之上者，见楚之主盟也，诸侯大夫皆人之而列齐于郑下，不以尊卑序之者，齐以败绩，勤楚，故自贬抑于会如此也，蔡许不列者，先已属楚，失位不君，又不可，人之于大夫之间，是以没而不书也，夫楚自城濮之败，不竞于晋，庄王虽入陈，围郑围宋，而未尝敢合诸侯，又蜀之盟，诸侯从之者十有一国，而蔡郑许，又与之偕至，自是而与晋力争诸侯，其大夫聘会，与齐，晋齿矣，然而楚之盟十一国也，诸侯实犹畏晋，而窃与之盟尔，其后四十二年，晋赵武，楚屈建合诸侯于宋，然后晋，楚之从，得交相见矣，又八年，楚灵王求诸侯于晋，晋人许之，然后诸侯公然得与楚盟会矣，自是楚虽渐衰，而呉越更盛，祸犹未已也，原其所以至此，由中国无纪纲，不能自正，故尔。此万世人君之大戒，如汉光武谢絶西域斯得，春秋之防矣。
三年春王正月公会晋侯宋公衞侯曹伯伐郑
去冬之役，郑为楚导，而宋鲁曹衞虽盟于蜀，犹不敢背晋，故罢盟而遂会晋伐郑焉，以郑罪为当讨，故春秋正诸国之爵以示义，则郑之不正可知矣。于是郑公子偃帅师御之，败晋防兵于丘舆，使皇戍如楚，献捷终，郑襄公之身不复从晋矣。
辛亥葬郑穆公
此见衞侯背殡出师，不临先君之灵，且着其臣子，私諡之罪。
二月公至自伐郑
公背晋即楚而能知悔过故以伐郑致也
甲子新宫灾三日
春秋于宗庙之事，得礼者不书，凡书者，皆着其失也，庙灾而，于礼合矣，此何以书？曰：庙灾之所以者为神灵所止，而遭变焉，斯人情之所哀也。新宫者，宣公之宫也，不曰宣宫者，神主犹未迁也，何以知其然？据桓宫，僖宫皆諡，以目之，此云新宫，故知宫新成而主未入也，宣公薨，至此二十八月矣，宫成，而主未入，亦空宫尔，其遇灾也，亦何必哭之？至于三日哉？盖宣公平生衣冠服御之物，方且备列乎宫中，一旦尽灾之，是以哭而至于三日，尔君子于是乎知有天道也，何则？宣公有弑君，簒立之罪，生不加诛死，方立庙，遽遇火灾，春秋志此，示有天道，故谨而日之以为万世之戒。
乙亥葬宋文公
七月而葬，天子之礼也。传称文公始厚葬，君子谓华元乐举，于是乎不臣以葬，月攷之，知其僭礼矣，是着嗣子背殡出师，与其臣子私諡之罪也。
夏公如晋
公始朝于晋，且拜汶阳之田也，夫鲁受田之重如此，而晋轻夺之，有以知晋之无以令天下矣，亦见鲁之土地，不能自保也。
郑公子去疾帅师伐许
晋尝与楚争郑，郑两事之，自晋荀林父败绩之后，始专事楚，不后与诸夏通晋，虽累加兵，终莫之听，然许亦事楚尔，而郑反伐之者，以其恃楚而弗阿己也，君子以是而恶郑也，疲命于晋，楚而以伐人。
公至自晋
以公始毕三年之丧，不朝天王，而朝晋故书，其至以讥之。
秋叔孙侨如帅师围
者汶阳之不服邑也，齐取有之，今归焉而不服，则知鲁国政繁赋重，民苦之矣，成公不察，所以思斁，谓何德之布？以怀徕之，而遽以师围之，故与围外邑，同罪。
大雩
因旱祭着僭也
晋郤克衞孙良夫伐廧咎如
廧咎如者何？赤狄之余也，不系赤狄者何？非赤狄也，晋灭潞氏，称师灭，甲氏书人，而此书卿者，从诸侯之兵也，从诸侯之兵以伐夷狄，书卿始，此外大夫将兵者凡七十余，其不言帅师者三，盖不成师也。
冬十有一月晋侯使荀庚来聘
公朝晋故
衞侯使孙良夫来聘
鞌之役故
丙午及荀庚盟
丁未及孙良夫盟
二国既以礼来聘，宜相亲信，乃反疑忌，至于歃血盟誓，此非讲信修睦之道，故先举来聘，继言及盟，庚与良夫不系之国，而内亦没不书，公以着二卿之抗俱失，交邻之道也，是时，礼义不明，而惟强弱之视，荀庚晋之下，卿孙良夫衞之上卿而鲁人盟之先，晋后衞岂非畏晋之强乎？
郑伐许
春秋，诸侯用兵，侵伐之义，莫甚于称人也，至有称师，称爵以事之，轻重为之辞，若夫夷狄，则直称之，不复人之也，今郑襄中国之诸侯也，乃背华即夷从楚以伐衞之丧又叛，中国之盟一嵗而再伐许，夫以己从楚，固有罪矣，又恶人之不从而伐之，是将率天下而为楚也，郑之为夷狄宜矣，故以夷狄书之。
四年春宋公使华元来聘
宋共公即位，通嗣君也，三国相继来聘，以去春同会伐郑，交结和好也。
三月壬申郑伯坚卒
伯来朝
夏四月甲寅臧孙许卒
公如晋
公连嵗如晋者以尝即楚故也
葬郑襄公
因鲁往会而着其臣子私諡之罪
秋公至自晋
晋侯不敬公，公至，欲求成于楚，又逾时而返，故危之。
冬城郓
郑伯伐许
郑伯丧未逾年，而兴师伐许，春秋以其薄恩于其父，失其为子之心，有速成君之意，故不复称子，而如其意，谓之郑伯以辱之，且其先君叛盟，伐丧得罪诸侯，诸侯之怒未解，疾之犹未已，则继其业者，宜强为善，以覆之，今又重之以不义，居丧以伐人丧，呜呼！父既伐，人之丧子，又以丧伐人甚矣，郑伯父子之恶也。
春秋集注卷二十四
钦定四库全书
春秋集注卷二十五
宋 髙闶 撰
成公二
五年春王正月叔姬来归
弃而来归也，以叔姬之归，为鲁之过也，杞伯来朝，而告絶则知杞伯之有辞矣，余义同宣，十六年。
仲孙蔑如宋
夏叔孙侨如会晋荀首于谷
荀首如齐逆女，而侨如徃餫诸谷，此之谓非礼之礼，故以大夫，会大夫之辞，书之。
梁山崩
夫先王之制，名山大川，不以封梁山，虽属于韩，而非诸侯，正受封之地，故春秋书梁山崩而不系之国者，为天下记异，是以不言晋也，夫国主山川，岂特晋国当之哉！
秋大水
此亦非特鲁国之灾也皆当时人事之所召
冬十有一月己酉天王崩
不书者罪诸侯之不赴也
十有二月己丑，公会晋侯，齐侯，宋公，卫侯、郑伯、曹伯，邾子祀伯，同盟于虫牢。
郑数伐许，许人愬于楚，楚人不直郑，郑伯遂复弃楚而请盟于晋，晋侯，于是会诸侯而为此盟也，夫天王崩，诸侯不奔赴，于京师而私会于虫牢，可乎？故谨而日之，且书同盟以见其皆不臣也，杞虽复称伯而列，邾子之下，盖犹以其用夷礼，贬之也。
六年
简王即位
春王正月公至自会
书至自会者非奔天王之丧也
二月辛丑立武宫
诸侯立庙，古有彛制，过则毁之，不可复立，武公乃伯禽之元孙，献公之子，于是为十一世祖，非始封之君，毁之已乆而辄立者，盖武公敖在宣王时，南征北伐，实佐王师有功，而諡曰武焉。至成公时，季孙行父因鞌之战，自多其功，崇尚武事，一旦特出私意，再为立宫，同于世室，与伯禽为二祧，盖僭用周天子之礼，若文武之祧也，故明堂位曰：鲁公之庙，文世室也，武公之庙，武世室也，圣人于此，特书立武公以着季氏僭乱，妄作之由，故谨而日之。
取鄟
公羊以为：邾娄之邑是也。然不系之邾者，邾本鲁之附庸其邑，即是鲁邦域之中也，何取之有？然邾与鲁抗，若敌国然，故书曰：取内以罪，鲁之贪外以罪邾之抗，可谓简严矣。
卫孙良夫帅师侵宋
按左氏，晋将复会诸侯，而宋人辞以难故，帅卫郑及诸戎伐之，而经独书卫者，当是时，晋谋袭衞衞不知自保，乃为之非理，加兵于他人之国，不可归罪于晋，故专罪良夫，而以侵为文。
夏六月邾子来朝
鲁取鄟，而邾子遂来朝，其强弱可知矣。且天王新卽位，不朝周而朝鲁，此可见邾弱之甚，惟陵我者是畏也。
公孙婴齐如晋
晋召之欲使鲁伐宋故也
壬申郑伯费卒
郑悼公立二年，其弟睔立，是为成公，不书者，当晋楚争伐之际，臣子不得尽礼，于大事故也。
秋仲孙蔑叔孙侨如帅师侵宋
晋复使鲁伐宋，故二卿同帅师而出也，便鲁伐宋者，虽晋之命，而鲁不以大义谕之，遽为之兴师，则罪专在鲁矣，责与衞孙良夫同，故书侵。
楚公子婴齐帅师伐郑
郑弃楚，复从晋受盟，尽牢，故楚乘其丧而伐之，然不贬，而人之者，正着婴齐之专且暴也。
冬季孙行父如晋
晋迁于新田文子徃贺之
晋栾书帅师救郑
虽大夫专兵，无功而还，亦善其能救也，善其能救者，所以深恶楚也，楚伐郑，丧而悼公不，则晋救虽至，已苦兵矣。然而不背虫，牢之盟，是以善之也。
七年春王正月，□鼠食郊牛角，改卜牛，□防又食其角，乃免牛。
□鼠一名甘鼠，能食人畜而不痛，其曰食郊牛角，见所以备灾之道不尽也，过有司也，改卜又食，则非人之所能也，所以免有司之过也，有司免过，变异甚矣。
呉伐郯
呉实我大伯之后，按国语曰：命圭有命，固曰：呉伯不曰呉王，然则呉本伯爵，以僭窃大号，春秋所以不书自寿，梦得申公巫臣呉始为楚患，令伐郯，则入为中国之害，始见于春秋，故但书曰：呉从夷狄之称也。
夏五月曹伯来朝
诸侯舍天王不朝而相继朝鲁可乎
不郊犹三望
用是知鲁郊，或以五月，非特定公也，免牛则不郊矣，复书不郊者，以呉曹二事，隔其文，故为三望起也，夫三望因郊而设，不郊则望祭之礼不备矣，正祭已废，而举其从祀，此僖公之举也，祭从先祖，盖有惑焉，仲尼书之着不明也。
秋楚公子婴齐帅师伐郑
去冬栾书救郑而楚师还未得志于郑故复伐之
公防晋侯，齐侯，宋公，卫侯、曹伯，莒子，邾子，杞伯救郑，诸侯奔命而至，楚师已退矣，诸侯称爵者，以其有攘楚之心也，祀伯在邾，莒之下，盖以削弱之甚。
八月戊辰同盟于马陵
诸侯同心病楚，且寻虫牢之盟，故同为此盟，以固郑志，莒子于是乎同盟，春秋予之，故谨日之。
公至自会
诸侯会而楚师退故不以救郑致
呉入州来
呉楚争强，始见于此州来，虽楚属所谓下蔡是也乆属于中国矣，凡蛮夷之属楚者，呉尽取之，至是，乘楚伐郑，又以兵入州来，故春秋谨之，又着楚虽情，强而呉敢与之，敌且着，十五年之所以会于钟离也。
冬大雩
冬非旱时曰大雩者志其早且僭也
卫孙林父出奔晋
卫定公恶林父，故遂之林，父亡七年，而恃晋反衞权贵用事，又十九年，遂逐其君，卒以邑叛则定公，可谓知所恶矣。
八年春晋侯使韩穿来言汶阳之田归之于齐
齐不防晋，晋侯患之，幸胜于鞌之战，盟于爰娄，又盟于虫牢，又盟于马陵令，俾我归田焉，所以坚齐也，夫汶阳田者，鲁国之旧，尝为齐所取矣，鞌之战，齐请盟，晋命齐反鲁衞侵地，故我得复而取之，亦可谓义也；令齐事晋，晋乃使韩穿来命鲁归之，则非义矣；何则？鲁国之分地，乃先君受之于天子，晋不当为齐请于鲁，齐不当求之于晋，韩穿为晋卿不当为齐言于鲁，鲁不当以晋侯之故遂以先君之分地，与齐然书曰：来言则晋，非必令鲁归之也言之而已，曰：归之于者，强归之辞，盖以明晋之失言也，夫汶阳鲁田自齐归，鲁曰归可也。自鲁之齐，安得谓之归，惟晋不察此，故使韩穿来言也，季文子之言尽矣。
晋栾书帅师侵蔡
晋得齐之后，冀尽得夫诸侯也，蔡则畏楚，终不与晋，自文十五年，晋卿缺入蔡之后，蔡人不与中国盟，防者又几三十年，至是，栾书复加兵以侵之，然非执辞讨罪之举，故书侵以罪。
公孙婴齐如莒
因马陵之盟，始复与莒通，婴齐，因聘而自逆妇，是以春秋志之。
宋公使华元来聘
凡诸侯相聘，必有事焉，非专行聘礼也，华元之来，盖图婚耳，録伯姬始此。
夏宋公使公孙寿来纳币
婚礼不称主人，此其称主人者，何也？辞穷也，辞穷者何？无母也？礼有母，母当命诸父兄师友称父兄师友以行，宋公无母，莫使命之故自命焉，皆礼所谓宗子无父母命之是也。然此常事何以书？为公孙寿书也，公孙寿同姓之卿也，纳币，而使卿非礼也，使同姓之卿，又非礼也，且起伯姬之贤，以宋之请，鲁之嫁，皆致厚焉，而不知越礼逾制，非所以重大婚之道也，且婚礼有六，春秋独书其二以纳币，方缔成逆女为事，终举重之义也。
晋杀其大夫赵同赵括
赵朔者，晋侯之壻，妻曰庄姬，其季父婴通乎庄姬，而同括其兄也，怒而放婴于齐，于是庄姬谮同括于晋侯，而栾氏郤氏为之徴曰将作乱，晋侯乃追论赵氏弑君之事而杀之，杀之之志，均，故不言及，自古妇寺作慝，则必假朝廷以示意，公朝有乱政，亦必由妇寺以取信，二者相待，而后人君之威福，亡观庄姬，栾郤之谗，可不戒诸！然同括内，不正其亲，外专戮以干其其君，亦足以杀其身而已，故称名以杀者，有罪也。
秋七月天子使召伯来赐公命
先王之制，小国之君，不过五命，次国之君，不过七命，三公一命，衮若有命，则赐不过九命，夫有加而赐所谓赐命也，或曰赐命，或曰锡命，何也？锡命者世袭之爵，赐命则过其本爵，正加其身，而非世袭者也，成公无明德大功，简在王室，而简王旣除丧，遽加以赏典故，称天子以惩之，觐礼有称王，称天子之辨，其称王者以大临之也，称天子者，以恩加之也，此不称天王，而曰天子者，见简王不能以大临之而行，姑息之恩也，何则？周之所以王者，以其秉天子之权而行天下之义也。赏在我罚在我，是天子之权也，赏可赏罚可罚，是天下之义也。及其衰也，有其权而亡其义，故赏罚俱滥，然而天子之权犹在也，及其衰之甚也！天子之权去矣，其位与诸侯夷矣，其待诸侯也，有赏以为姑息而已，未尝有罚以加焉者也，观春秋所书见天王，加恩于诸侯者甚众，而其所以惩御诸侯者，于经无见焉，何者？权去而威不行也，权去而威不行，则不能致罚于诸侯，不能致罚于诸侯，则吾之赏也，不足以为诸侯之荣，亦不足以劝，诸侯之功，又不足以服诸侯之心，徒致恱于一人尔，非姑息而何？此天子来赐命，春秋所以讥也。
冬十月癸卯杞叔姬卒
叔姬为所黜，与絶矣，不当系之，今犹称祀，而日其卒者，鲁人胁祀而归之，未许其絶也未许其絶故自以为许夫人之丧，而不以吾女卒之。
晋侯使士变来聘，叔孙侨如会晋士夑，齐人，邾人伐郯，诸侯来聘，必有事焉，士夑之来，实兴鲁共以伐郯也，七年，呉伐郯，诸侯莫有救者，于是与呉成旣，与呉成而士夑遂楼诸侯以伐之，夫内讨如杀赵同，赵括外讨如伐郯，则何以为政于天下，闻救邢救卫之风，亦可愧哉！
卫人来媵
卫人闻伯姬之贤，宋已纳币，故来媵夫媵，小事不书，而伯姬之嫁，诸国来媵，故书之以见其贤也，且为齐晋来，媵起例也。春秋之时，女子之贤，尚闻于诸侯，如此。
九年春王正月杞伯来逆叔姬之丧以归
已出之妻，恩义旣絶，虽有子，亦不为之服，况其夫乎？礼有妇来，练而出，旣练而反则出，妇有反归之礼，今叔姬生未反，子杞及其已死，而杞伯来逆其丧，岂非叔姬本不应黜，故鲁人得以义责之，使复归乎？圣人详録其始卒，欲为后鉴，使之永终知敝也。
公防晋侯，齐侯，宋公衞侯郑伯，曹伯，莒子，杞伯，同盟于蒲。
晋不足以宗诸侯，旣为此盟，而诸侯皆于是贰郑叛不服，莒溃莫救，故书同盟，以着其恶。
公至自会
伯姬将以二月，归宋，而公以正月出防而卽归者，晋以汶阳之田，故诸侯皆有贰心焉，亦足以见蒲盟之不信也。
二月伯姬归于宋
内女归不书，此书者讥宋公之不亲逆也，婚礼之大者，在亲迎，今伯姬之归，子然如匹妇之行，此岂国君娶夫人之礼哉！
夏季孙行父如东致女
女旣嫁，父母使人安之，谓之致女，古者三月而庙见，始成妇也，伯姬有贤行，鲁国重之，遂使卿致非礼也。
晋人来媵
伯姬已嫁，而晋始来媵，盖讥其不及事，且为齐媵起也。
秋七月丙子齐侯无野卒
晋人执郑伯
郑伯旣受盟于蒲，楚人以重赂诱之，复会楚公子成于邓，秋，郑伯如晋，晋人执之，然经不书，郑伯防邓者，所以恕郑而深罪晋也，何则？郑伯虽与楚防，旋即悔过，而躬朝子晋，以此言之，是已知前日之失而自服其罪矣，晋人当舍其前失，而待之以礼，可也；乃因其来朝而执之，岂有以礼来朝，而反蒙执辱者哉？又况郑使伯蠲行成，而晋人杀之，卯，圣人所以深罪晋，而人之也，杀行人不书，盖以执君为重也。
晋栾书帅师伐郑
自文宣以来，晋，楚争盟而伐郑，郑从楚，则晋师至，从晋则楚师至，然而自泌之战，郑之从楚者十年，其从晋侯数伐郑，更虫牢，马陵之防，然后郑伯受盟，及蒲之防，所以寻前日之盟也，而晋人乃执辱，郑伯又使案书伐之，明年，又使卫侵郑，又会诸侯伐郑，方是时，楚适备呉来暇争郑，故郑之在晋者亦五年，及楚一求成于郑，而郑伯甘心于楚者，盖追怒，晋之不徳，弗恤，小国之难，而轻辱其君，故与楚伐许，侵宋同挠中国，凡二十年间，诸侯之师侵伐盟会，曽无虚嵗鳃鳃然常以失郑为忧，是祸也，实晋有以启之，盖以不信蒲之盟故尔。
冬十有一月齐顷公
因鲁徃防而着其臣子私諡之罪
楚公子婴齐帅师伐莒
楚人侵陈以救郑，然蒲之盟，陈不与焉，莒子恃陋而不备，故楚子重移师以伐，而晋人不恤，同盟之急，是又自背蒲之盟也。
庚申莒溃
莒溃，书曰者恶楚之溃，中国故谨之，亦见莒人之恃救，所以深罪同盟也，与蔡沈溃有间矣。
楚人入郓
郓本莒邑，鲁尝取而城之，经不言，遂而再举，楚人则知郓，今属鲁也，楚人非有意伐我，特以郓本莒邑，莒溃而遂以兵入之直，以为一事而已，一事而先书，楚公子帅师者，着其专且恭，众也，再书，楚人重贬之也。
秦人白狄伐晋
晋为盟主，旣执郑伯，又不救郑，故诸侯擕贰，而秦人连白狄以伐之，且见郑景公不能霸矣，且宣八年，晋师连，白狄伐秦，今秦又连白狄以伐晋，然则夷狄之无常，可为后世之鉴，且为十二年，晋人败狄，十三年防诸侯伐秦，书也。
郑人围许
郑以晋人执其君，故追咎于许而围之，为改立君者，而纾晋师，示不急也，是为谖也，以防则可以教则非，是以春秋恶而人之。
城中城
内城谓之郛外城，谓之郭，盖以莒无备而溃，楚人入郓，惧而城之也，君子于是乎见鲁徳之衰矣，其所卫者狭矣。
春秋集注卷二十五
<经部,春秋类,高氏春秋集注>
钦定四库全书
春秋集注卷二十六
宋 髙闶 撰
成公三
十年春衞侯之弟黒背帅师侵郑
此晋命也，与六年侵宋同，凡受大国之命，而轻用其师者，皆书侵以讥之，盖晋人执郑伯，郑人置君围许，戾狠不道，于是为甚，故再侵之，而晋人则终不出，夫郑防者也，五月之伐，于是乎归，郑伯黒背者，公孙剽之父也，衞侯爱其弟，宠以兵柄，终致篡国之祸，故书卫侯之弟帅师以为戒。
夏四月五卜郊不从乃不郊
四月方卜，已失时矣，卜不习吉，况五卜乎？慢孰甚焉？夫鲁不当郊也，今之不郊，非据礼也，五卜不从，乃不郊尔。
五月公防晋侯齐侯宋公卫侯曹伯伐郑
郑已立君，故晋防诸侯伐郑而归，郑伯因与之成焉，然不书，郑伯复归者，所以咎晋也，晋旣败人之国，使其君臣变乱而后伐之，而归其君，春秋其首乱，不以舍服与之也，伐郑，不致公与？有贬焉以伐郑？为不义故也。是时，晋侯已病，以左氏攷之，厉公实代父出防，而经不书者，诸侯各以兵会，伐不行，相防之礼，故春秋亦略之而不辨。
齐人来媵
媵伯姬也。夫伯姬嫁已乆而诸侯以其贤，犹来媵之，然诸侯夫人，惟有二媵耳，今晋卫已备其数，岂可复加乎况媵，贱事也，又何必歴纪之哉？盖春秋所急者，礼也所制者欲也，以礼制欲则治，以欲败礼则乱，今三国来媵，则是以欲败礼矣，自当备书之，以为后世戒，又况春秋反覆，有所致者，不可不察也。必有深意于其中，盖齐人欲复修鲁好，故以是先之尔。先儒谓诸侯同姓，则媵异姓则否？是不然，诸侯三国，必各一族，岂皆同姓耶？
丙午晋侯獳卒
晋景公立十九年其子州蒲立是为厉公
秋七月公如晋
公昔不奔天王之丧，今乃奔齐侯之丧，又为晋人所执，使之送，故圣人于景公之丧，没而不书也。
冬十月
按传冬当书，晋景公而不书者，前以有公如晋，后有公至自晋，故难之，若一时无事，然也。
十有一年春三月公至自晋
晋侯使郤犫来聘己丑及郤犫盟
晋侯使郤犫来聘，公之疑已白，故己丑及郤，犫盟公之疑，虽白乃留于晋者，九月，晋侯不与公盟，乃反公于国，而使大夫盟之见，晋人无礼于公甚矣，故贬郤犫不系之国。
夏季孙行父如晋
秋叔孙侨如如齐
谢其来媵，因修好焉，自鞌之役，而齐鲁絶交至，是乃复通。
冬十月
一时无事书首月存天道玉法也
十有二年春周公出奔晋
周无出也，天下皆周也，周公出奔晋者，周公自絶于周也，为天子三公而不能同寅，恊恭乃与伯舆争政，不胜而出，王旣复之，又违命而奔于诸侯之国，故书出，以为万世之戒，当是时，王室衰微，号令不行于天下，故逋逃罪戾之臣，诸侯敢受之书，此而晋罪，亦昭然矣。
夏公会晋侯卫侯于琐泽
左氏谓宋华元克合晋，楚之成，而攷其事实，与经不合，殆其不然，夫晋厉之防，实始乎此，略诸国，而致鲁卫，则以见厉公之德，不能谨始，诸侯多觧体矣。
秋晋人败狄于交刚
此狄即白狄也，何以知其白，狄九年，秦人，白狄伐晋，此先败狄而后伐秦，是以知报九年之役也，前书白狄者，罪欲明也，此秖书狄者，败狄而已，不必辨其狄之种类也。
冬十月
一时无事书首月存天道王法也
十有三年春晋侯使郤锜来乞师
自齐桓以来，霸者征伐召兵，诸侯盖以是为王者事，故与天下公之至于晋景，始使士燮来聘，以齐伐郯之役，厉公承之，始乞师矣，当此之时，晋尚强盛，惟忠信之厚，不崇而伪饰之，文弥胜，是以不召兵而乞师，乞师谦辞也，霸体贬矣，是一国之辞也，非所以公天下也，夫晋不报秦乆矣，九年，秦复连白狄而来，晋欲大举伐之，而以私雠之故，特使卿来，以乞为名，实欲公亲行尔，夫列国之礼，大小虽殊，皆分治天子之民，苟非有天子之命以徴兵则诸侯岂可亲帅师以出乎？又况为他国报私雠者乎？
三月公如京师
公如京帅，专行之辞也，然公之此行，盖防晋伐秦，道出王畿，不得不朝焉者也，其以专行之辞，书之何也？曰：举其可道焉者志敬也，然上书来乞师，下书，公自京师，遂会诸人伐秦，则是挟他事以徃而非专行者矣，乃志其不敬也，盖圣人于鲁，乃父母之国，有君臣之义，特迁就而为之辞，故直以如京师为文，先明君臣之大义，若专以朝事行者而不言，朝王以着实因防伐而行，不成乎朝也，其辞若志，敬而实志不敬，此春秋微辞也。
夏，五月，公自京师，遂会晋侯，齐侯，宋公衞侯郑伯，曹伯，邾人，滕人伐秦。
诸侯出，防必自其国，故防不言，自会而言，自者非其自也，书公自京师遂防诸侯伐秦者以伐秦为遂事，明以朝王为重也，且见公防诸侯伐秦，而自京师，若以王命伐之，圣人迁就而为之辞也。夫诸侯擅兴兵而大防于京师，此其罪之大者，然而晋厉之意，欲挟王师以为重，因使诸侯过京师，行朝礼以为恭，故圣人亦因以正君臣之大义，乃所以深着其恶也。
曹伯卢卒于师
非战死也，死于行尔，故不书地，凡立十七年，其弟负刍篡立，是为成公。
秋七月公至自伐秦
以伐秦致者，着公此行，实非如京师朝也，书曰：尔其敬识百辟，享亦识其有不享，惟不役志于享，凡民惟曰不享，此春秋之意也。
冬曹宣公
曹人使公子欣时逆曹伯之丧，公子负刍杀曹太子而自立，因鲁徃会而着其臣子，私諡之罪。
十有四年春王正月莒子朱卒
莒大于邾，至此始书其卒者，庶其见弑，不得卒，故然不书其，非鲁不防，春秋之法，莒不书，其号夷也，呉楚不书，其号嫌也。
夏卫孙林父自晋归于卫
晋受卫国逋逃，罪戾之臣，又强归之，卫献之出奔，祸根在此。
秋叔孙侨如如齐逆女
公即位十有四年矣，国家无事，迄今方娶又不亲迎，而使同姓之卿逆之援，公子遂之例也。故书以为戒，此春秋防微杜渐之旨。
郑公子喜帅师伐许
此着许之，所以迁亦见晋厉之不霸也，夫许，郑之怨乆矣三年再伐，四年，复伐九年，围之，而今又伐焉，使厉公而霸，则郑人者，怒邻兼弱，且如是乎？明年，迁于叶，避晋以依楚，明晋不足恃也。而防三年，晋荀防帅师伐许者，犹讨其与楚也夫！
九月侨如以夫人妇姜氏至自齐
夫人不以以夫人，非正也。刺不亲迎也，然此宣公元年，公子遂之例，成公得以借口而行之也，然则人君所以贻子孙者，可不慎乎？传曰：君举必书，书而不法，后嗣何观？此人君之深戒也。其称姜氏者，异乎宣公之丧娶故也。
冬十月庚寅衞侯臧卒
卫侯卒，夫人姜氏见太子之不哀也，叹曰：是夫也，不惟卫国之败，其必始于未亡人，然则献公之见逐，已兆于此矣。定立十二年，衎嗣立，是为献公。
秦伯卒
桓公立二十八年景公继立史皆失其名
十有五年春王二月卫定公
因鲁徃防而着其臣子私諡之罪
三月乙巳仲婴齐卒
此仲遂之孙，公孙归父之弟也，而谓之仲，婴齐者归，父旣奔齐，鲁人徐伤其无后，使婴齐，绍之为卿，故前不经见，而特卒之者，讥世卿，且着其乱，昭穆之序，失父子之亲也，以后归父则弟，不可为兄之嗣，以后襄仲则子不可以父之字为氏也。
癸丑，公会晋侯，卫侯、郑伯、曹伯，宋世子成，齐国佐，邾人同盟于戚。
戚之防讨曹伯也，若欲讨之，勿与之盟，可也假他事相防，而与之盟，旣盟而执之，故特书同盟，以讥之而衞侯居丧出盟，则观文可见。
晋侯执曹伯归于京师
曹伯负刍杀世子而自立，晋侯会诸侯而执之，又不敢自治，归于京师，使即天刑，此执得其罪，是谓霸讨，故与其爵然，曹伯之立，于今三年，今始见执，亦稽天讨矣，况诸侯旣与之同盟，是已成之为诸侯，乃不待王命而擅自执之耶？故不名，曹伯着其以诸侯而执诸侯也。
公至自会
若诸侯有罪者，可防诸侯而执之，则鲁侯，不可谓之无罪者，是亦可危也。
夏六月宋公固卒
戚之会，宋世子会焉，公病故也。公病，而使世子出此，召乱之道，宋共公立十三年，世子成立，是为平公。
楚子伐郑
据左氏琐泽之会，郑已聼成，至是，楚北师子囊曰：新与晋盟而背之，不可，子反曰：敌利则进，何盟之有？嗟乎！楚人之难信，如此，然则琐泽之防谓之克合晋，楚以成，是果然哉？是时郑子罕侵楚，则知楚人亦有辞于伐尔。
秋八月庚辰宋共公
三月遽乱也且着其臣子私諡之罪
宋华元出奔晋
凡大夫失守宗庙，而徃于他国者，春秋皆以出奔罪之，今华元为宋正卿，当丧祸之际，不待君命，擅自出境，虽意自有在而罪不可免，故以出奔书之。
宋华元自晋归于宋
再书华元者善华元也，与郑良霄异矣，盖华元之志，非奔也，欲挟晋自重，以攻荡氏之党尔，然迹其所为，又与卫孙林父亦何以异？故其所书之辞亦同。
宋杀其大夫山
此荡山也，先书，宋华元自晋归于宋，而继书此，则知其为华元杀之矣，荡山实，宋之公族，乘君之丧作乱，以虐公室，而杀公子肥，是背其族也，背其族者，伐其本也，人而无本，人道絶矣，故去氏以示法。
宋鱼石出奔楚
鱼石荡氏之党也，凡大夫有罪，不杀而逐之者，皆以自奔，为文据左氏，华元旣攻荡氏，杀子山，而五大夫，皆出奔，独鱼石书者五，大夫皆荡族，华元已诛其罪，首余奔者，皆不足书，惟鱼石奔逃于楚，遂为中国之害，故为十八年，复入彭城，书也，春秋有事在后，而先书其始者，此其例也。
冬，十有一月，叔孙侨如防，晋士夑齐髙无咎，宋华元，卫孙林父，郑公子防，邾人会呉于钟离。
防列书，卿盖始于此会，而又防者非复防以外呉也，呉未尝与中国防，今始来通，是时中国病楚而呉敢与之敌，故诸侯亦欲与呉通，晋于是为合诸侯之大夫以防之，然诸国大夫，不敢致呉子也，因呉子伐楚，在钟离，故相与防之尔。左氏昭四年，传曰楚箴尹宜咎城钟离，楚邑也，夫呉实夷狄，反安坐于钟离，而待中国之防已见中国不自正，霸主之不足恃，防弱之甚也！圣人深罪，中国所以外夷狄也，非待殊防以外之也。
许迁于叶
许微弱之国，邻于郑，郑亟加兵，自三年去疾伐许，四年，郑伯伐许，九年，郑人围许，十四年，公子喜伐许，今遂迁焉，盖畏郑而南依楚，故以自迁为文而郑人之罪着矣。
春秋集注卷二十六
钦定四库全书
春秋集注卷二十七
宋 高闶 撰
成公四
十有六年春王正月雨木冰
雨着木而成冰，是上温而下寒也，与陨霜，不杀菽相反，刘向谓木者少阳，贵臣卿大夫之象也。是时，叔孙侨如出奔，公子偃诛死，此虽汉儒传防之说，然后世雨木冰，多应在大臣，以此言之，天人或可推也，汉儒之学，岂无所受，但不当每事求合尔，至其有所不合，适所以致不信，今此学遂絶者正以汉儒求之大过，傅防其不可推者，后世因其传，防不合之处，遂废其说也，夫废其说者，亦非通论也，春秋，圣人和同天人之书，其记灾异，皆有深旨，汉儒不得其旨，而强言之故，识者以为非后世当有能知之者，葢灾异之説亦可使人君知天道之可畏也，人君挟崇高之势，所畏者天而已，今或不畏则无所畏矣，汉儒之说，不为无补于世，去其传防者可也。
夏四月辛未滕子卒
滕入春秋至今三书其卒皆不名至是日之矣
郑公子喜帅师侵宋
楚求成于郑，郑服中国五年矣，至是，始叛晋附楚，为楚加兵于中国，故书侵以见其义不直也，自是与楚同害，中国诸侯之兵无复宁嵗矣
六月丙寅朔日有食之
日食虽有常度亦人事所召有食之者
晋侯使栾黡来乞师
郑之叛晋，实晋有以致之，以其失覇主之义，不足以令诸侯故也。于是晋将伐郑，而恐诸侯厌恶，其后特使卿来乞师，实欲公亲行矣，是时穆姜与叔孙侨如将作难，故公之出师后期。
甲午晦，晋侯及楚子，郑伯战于鄢陵，楚子，郑师败绩，晋将伐郑，郑告于楚，楚子遽引师而来，于是晋不暇，俟诸侯之兵先与之合战，而大败之，我既未致伐于彼，彼志非来伐于我，故直书战而已，称晋之及以晋为主也，楚败不言师，以君为重也。
楚杀其大夫公子侧
此鄢陵之败将也，凡楚师之败，必行兵法于主将而杀之，此中国外裔之相为强弱，其事易晓，而时君莫之察也，即春秋之世，言之楚实强于天下，其所以能强者，兵强也，兵所以能强者，将师之力也，将师之所以力者，赏罚行也，即败绩，而言之二百四十二年之间，凡十有六，而楚居三焉，城濮之败，杀得臣鄢陵之败，杀公子侧柏举之败，囊瓦逃刑而奔郑，至于中国之败，凡十有三，不闻加兵法，于一主将者，国势寖弱，遂成姑息，汉魏而下，率皆踵之，端可为之鉴。
秋，公防晋侯，齐侯，卫侯、宋华元，邾人于沙随，不见公沙隋宋地，此诸侯之兵，始至而防焉，喜败楚也，鄢陵之战，晋独败之，诸侯之师皆未至，葢非特鲁而已，晋人乃听，叔孙侨如之谮，而沙隋之防，独不见公，夫圣人于鲁事，凡有可耻者，必微其辞，而不敢斥，若我无失道，为横逆所加，则直书其事，故沙隋之防，鲁有内难，晋不见公，我何耻焉？君子正，已而无恤乎人，鲁之后期，所当察也，晋不见公为非矣。故直书之以着在防诸侯，皆有罪也，昭十二年，公不与盟，义亦同此。
公至自防
公出防而为盟主所拒故危之
公防尹子晋侯齐国佐邾人伐郑
楚师既败，而郑犹不服见，政之斁于人矣。晋为曹伯请于天子，因假王命以再伐郑，故以尹子主防也宋衞以后至不书，是役也，晋尚以侨如之谮，不使公与其事。
曹伯归自京师
十三年，诸侯伐秦，而曹伯卒于师，曹人使公子负刍守负刍，杀世子而自立，故晋侯防诸侯，执之，归于京师，奈何天王不能用，晋之执寘之典刑，今已嵗余又因晋请反使复国，失王道矣，故书归，自京师而不名，曹伯所以深贬天王之释有罪也，不书复者，不与其复也，葢诸侯在他国，则是失地之君，故反国，则书复归而名之，今曹伯在京师，而王不黜之，是不失国，故亦不名也，呜呼！篡逆之人，杀其君之子而自立，既列于诸侯之防，又赦于天子之庭，是率天下而入于乱尔。
九月，晋人执季孙行父，舍之于苕丘，冬十月乙亥，叔孙侨如出奔齐。
公之会伐郑也，侨如复谮行父故，晋侯执行父而寘之于苕丘，鲁一后期，而晋再辱，鲁更执其臣，此晋之恶也，故贬而人之，既而晋侯知鲁有故，且辨侨如之谮，故许鲁平而释之，葢晋之所以不见，公与执行父皆用侨如之谮也，既而晋知其情，季孙得释，将与公皆归侨如闻之，遂出奔齐，侨如之意，诡秘其出，则鲁国之利也。是以春秋谨而日之，鲁人立其弟豹以为叔孙后，是为穆叔。
十有二月乙丑季孙行父及晋郤犨盟于扈
晋释行父，行父自苕丘与之盟也，季孙在晋，故称及焉。
公至自防
大夫执则致，行父不致者，公待行父偕归焉，举公为重也。
乙酉刺公子偃
刺偃者何？治侨如之党也，侨如通乎穆姜，欲去季孟，使谮于晋，晋于是不见公而执行父，其罪大矣，然僖二十八年，公子买戍卫，不卒戍，刺之是犹明言其罪也直，直云：刺公子偃，则若无罪焉，其故何哉？曰：言其罪者，着其事实，以明非其罪也，不言其罪者，刺得其罪，又何言哉？且公之将行，穆姜指偃，与鉏曰：皆可为君，是时鉏尚幼，则穆姜之意，当在偃也，公以是归而刺之，得其罪矣，是以谨而日之。
十有七年春卫北宫括帅师侵郑
晋命也，凡为他人兴师者皆书，侵以讥之，据左氏，郑子驷侵晋，卫北宫括帅师救晋，遂侵郑，夫郑虽背晋犹畏晋之强，岂敢遽兴师，自与晋抗乎？此必不然，虽楚来入中国，亦不过侵伐宋，卫而已，观经之所书，事实可见。
夏，公防尹子，单子，晋侯，齐侯，宋公，卫侯、曹伯，邾人伐郑，晋未能服郑，故假王命讨焉，重之以王之，两大夫庶乎其我从也，晋虽主兵，而先尹单以王命为重也，夫晋厉之失道也，而能数合诸侯，力捍强楚者，由假王灵扶义以令天下也，伐秦之役，刘康公成肃公在焉，而不书者，以受命京师为重矣。
六月乙酉同盟于柯陵
齐桓，晋文之盛，诸侯与王臣防而不盟，葢尊周也，今柯陵之防，尹单始与诸侯之盟，故书同盟，以恶在防之，诸侯且讥，王臣下盟也，自是习，以为常矣。
秋公至自防
不以伐郑致者郑犹未服始盟而逺
齐无咎出奔莒
齐灵不公，其听而逐其世臣，然亦无咎有以取之尔。故春秋以自奔为文。
九月辛丑用郊
鲁自毎嵗僭郊之后，圣人以为常事，不书也，其书之者，或因卜不从，或因牛伤死，有变则书尔，今无他变，故而书之者，以其自出己意，非时之郊，而不之卜，遂不疑而用之，是无天也。其不宜用，未有甚于此者，故特书用以着其非，成公之渎郊，葢自四月而五卜，始使公而知次辛之不可用，则亦不敢用，九月而郊矣。
晋侯使荀防来乞师
伐郑之役，诸侯往往厌之而不欲，故晋侯特谦以求诸侯？而以乞为名也。
冬，公防单子，晋侯，宋公，卫侯、曹伯，齐人，邾人伐郑，齐国佐从诸侯围郑，而称人者，以难请而先归，遂以谷叛，是以春秋贬之。
十有一月公至自伐郑
前以防致，今反致伐者，非得志也，晋厉有事于郑，而公之防伐皆至是而止。至晋悼，鲁襄二年，而郑服者，葢蒙故业，亦斯师之功也。故于是乎致之。
壬申公孙婴齐卒于貍脤
此叔肸之子声伯也，从公伐郑，还至貍脤而卒，按下书十有二月丁巳，朔则壬申，非十一月葢，十月五日也，据左氏，诸侯以十月庚午，围郑，壬申，距围郑三日，尔致公而后书其卒者，公既归，而后举其丧，见婴齐与公偕出而不与，公偕入也，古者人君遇臣之礼，生则以恩义相接，如父子朋友然来朝，则改容当坐，则为起疾，则君亲问之，又赐之医药，死则君亲临之，又为之彻乐，斯葢君臣之间，死生以恩义相接者也，婴齐子叔老嗣，是为声子。
十有二月丁巳朔日有食之
日食虽有常度亦人事所召有食之者
邾子貜且卒
貜且立四十年宣公牼立
晋杀其大夫郤锜郤犫郤至
晋厉公侈，反自鄢陵，将尽去诸大夫而立其左右，以三郤族大多怨，故使长鱼矫杀之，尽以郤锜欲谋乱，郤犫取赂于鲁，郤至专杀孟张，皆可诛也，然一朝而尸三卿，将谁与处矣！此自祸之道也，故别数之，以着专杀之中，罪至重也，又见晋之用，人不求贤，徳惟取世族而已。
楚人灭舒庸
舒庸人以楚师之败，导呉围巢伐驾，遂恃兵而不设傋，故楚人灭之，夫楚既摧败，而其余烈犹足以灭国于要荒，使其得志于鄢陵，则毒被华夏，岂胜道哉！宣十二年，楚入陈，围郑之后书，晋师败绩，楚子灭萧是也。此书灭舒庸，着中国能折其锋，使不得为我患者，晋厉之成劳也，葢晋厉有宏才，而无令徳是以威震于外，而乱生于内，身虽不终，功亦足録。
十有八年春王正月晋杀其大夫胥童
胥童者胥甲之孙，胥克之，子谋杀三郤，而晋国遂乱，于是栾书，中行偃先杀胥童，然后弑厉公，或曰宋督孔父而弑殇公，春秋书曰及其大夫孔父书，偃杀胥童，而弑厉公，而书晋杀其大夫胥童，何哉？孔父忠于殇公者也，胥童嬖于厉公者也，嬖臣道君为不道，亡其身以及其君，故春秋两治之，以为万世戒。
庚申晋弑其君州蒲
汉应劭作旧君，讳议曰：昔周穆王名满，晋厉公名州满，又有王孙满，是同名不讳，然则此州蒲乃满字之误也州蒲立八年，多杀大夫，使下反侧，遂为栾书，中行偃所弑，而立襄公，少子防之，子周，是为悼公。周为弑君者，所立而不复讨贼，故称国以弑，所以罪其嗣君也。
齐杀其大夫国佐
国佐擅杀庆克，而以邑叛罪也，然齐侯既盟，而复之矣，庆克作慝，浊乱中闱，谮害大臣，不诛不杀，使国佐无所发，其忠愤起而杀之，顾与俱靡而已，于是因以为国佐，罪罪累上矣。
公如晋
奔丧且朝嗣君也
夏楚子郑伯伐宋宋鱼石复入于彭城
此楚郑间，晋国之变伐宋，取彭城与鱼石守之以逼宋也，其曰宋，鱼石复入于彭城者不与楚，郑伐宋，取邑与宋叛臣也，故以鱼石自入犯，君为文鱼石之入，不曰自楚者，先书伐宋，则自楚也，不曰叛者，将以作乱，非止叛也，与晋栾盈同。
公至自晋
晋侯使士匄来聘
不书厉公之葬，以公在晋，且贼不讨故也。公朝晋甫，归而聘使绍至，晋悼之下，诸俟肃矣，此列国所以睦而叛，国所以服也，然书晋侯与宣十年，书齐侯同义。
秋伯来朝
劳公如晋且问晋故
八月邾子来朝
即位而来见也夫诸侯不朝王而相继朝鲁可乎
筑鹿囿
成公之季，大国来聘，小国来朝，国家闲暇矣，不务修其刑政，而筑鹿囿而已，所谓防豫在上，何可长也？前此未有书筑囿者，自此之后，昭九年筑郎，囿定十三年，筑蛇渊囿，人君之示子孙也，可不戒哉！可不戒哉！
己丑公薨于路寝
成公能正其终故薨于路寝义见庄三十二年
冬楚人郑人侵宋
前书楚子，郑伯伐宋，称爵称伐罪，宋有以致之也，此又举兵助鱼石之叛，故称人，称侵以罪之，以左氏攷之，是时，晋侯救宋，何为不书？葢未足以为悼公烈也，春秋之法，存着小善者不足之辞也。简弃小善者，有余之辞也。晋悼之烈，在围宋彭城，绌楚服郑，葢人楚，郑以微之而晋崇矣。
晋侯使士鲂来乞师
宋告急于晋，晋为之乞师于诸侯，悼公之时，霸业复兴，而乞师救宋，犹遵厉公故事焉，自元年后，遂无乞师，直召兵而已矣，霸体正也，先君非大过，未逾年不敢变焉。礼也。
十有二月，仲孙蔑防晋侯，宋公，卫侯、邾子，齐崔杼同盟于虚朾。
诸侯师至而楚，郑之师已退，故宋人辞诸侯而请其师以围彭城，而先为此盟也，以协谋恶，郑之导楚，故书同盟，襄公不防当丧故也。此悼公所以仁诸侯也，春秋善之，而邾子居丧出盟，则不待贬而恶可见矣。
丁未葬我君成公
安民立政曰成，此臣子之私諡也。仲孙蔑请于诸侯，而先归防葬，然后复往防围。
春秋集注卷二十七
钦定四库全书
春秋集注卷二十八
宋 高闶 撰
襄公一
元年春王正月公即位
公虽上不受于天子，而内非继，故是受之以正也，故书即位。
仲孙蔑防，晋栾黡，宋华元卫殖，曹人，莒人，邾人，滕人，薛人围宋彭城。
为宋讨鱼石也，鱼石奔楚，楚子伐宋，取彭城使守之，圣人不予，楚之奬乱助恶，取中国之地，反使中国叛臣守之，故还系之，宋所以抑楚，以正疆域，黜叛臣也，鱼石乱奔楚，复籍楚之力，自伐其国，宋不能讨，而晋悼合诸侯，大夫共围讨之，若以春秋以来，诸侯自相侵伐，推而言之，则孟子所谓彼善于此也，去强恶之臣，折强楚之势，亦可谓霸讨矣，然而不请于天子，而使诸大夫专之，故与擅兴兵以围人者，同文春秋防讨书，郷始此。
夏，晋韩厥帅师伐郑，仲孙蔑防，齐崔杼，曹人，邾人，人次于鄫。
彭城之围既解，而晋遂以西诸侯之师伐郑，故但书韩厥帅师而已，晋以韩厥已足以当郑重勤，东诸侯之师，故使次于鄫，鄫以震郑心，且备楚师之出也，是时，韩厥遂败郑师。
秋楚公子壬夫帅师侵宋
九月辛酉天王崩
凡诸侯嗣位，必朝于天子，而童子侯不朝者，天子不与为礼也，童子侯虽不朝，而闻天王之丧，必来奔者，明臣子之于君父，非有老少也，丧事尚质而无周旋之礼焉。但尽悲哀而已矣，是故虽童子侯亦奔也，今襄公虽幼而不奔，天王之丧，岂以自居丧故耶？
邾子来朝
公虽新立，才四嵗尔又在衰绖之中，安能以礼相接，况以天子之礼，朝之乎？
冬卫侯使公孙剽来聘晋侯使荀防来聘
剽葢卫国用事者，厥后遂逐卫侯而自立，二国来聘，以公新即位故也。凡聘必以礼乐相见，公在丧中，又遭天王之丧，而邾子来朝，是时赴未至于诸侯，犹可言也，至冬而晋，卫二国，不废聘好，则诸侯不臣之罪着矣，纵彼未闻赴而来，鲁亦岂可晏然受之乎？
二年春王正月葬简王
五月而葬，乃诸侯之礼也。亦可以见同轨之必不至矣。
郑师伐宋
楚以彭城，故令郑伐之，郑受制于楚而为之伐中国，不贬，而人之而书曰：师者非所以伸之，葢惩其动众尔。
夏五月庚寅夫人姜氏薨
此成公夫人也于襄公为母
六月庚辰郑伯防卒
郑成公立十四年，其子髠顽立，是为僖公，不书葬者，以成公背中国，故诸侯不防其葬也，虽然，郑之托于楚，夫岂以中国为终可畔，既蒙其徳遂不可反，是以君子贵谋始也。
晋师宋师卫甯殖侵郑
郑虽有叛中国之罪，而三国伐其丧，非义也；书卫甯殖，以郑尝伐我丧，必欲报之，故特着卫乡以殊晋，宋前书郑师，加宋曰伐，今三国之兵，加郑曰侵，所以直郑也。
秋，七月，仲孙蔑防，晋荀防，宋华元，卫孙林父，曹人，邾人于戚。
谋郑故也。于是仲孙蔑请城虎牢以偪，郑荀防善之曰：防请复于寡君，而请于齐，得请而告吾子之功，诸侯之福也，既而遂所请，是冬，再防焉，虽然，大夫而谋诸侯之事，専恣可知矣。春秋不加贬削之文，而直叙其防者为下文起也。
己丑葬我小君齐姜
自文姜哀姜之后，鲁人辄为夫人，立諡且三月而简也。
叔孙豹如宋
宋有鱼石之乱，又再被楚，郑之兵，鲁人未报卫，晋之聘而聘宋者，忧急难也。
冬，仲孙蔑防，晋苟防，齐崔杼，宋华元，卫孙林父，曹人，邾人，滕人，薛人，小邾人于戚，遂城虎牢。
郑自鄢陵之败，附楚而背中国，诸侯伐之，无虚嵗而郑卒不服，诸侯患之，故再使大夫防于戚以谋之，诸大夫皆以虎牢之地可以断楚之路，而为郑之敝，遂从仲孙蔑之谋，相与取其邑而乗之夫乗郑之丧専取其邑于义不可，然城之而可以安中国，息征伐，明年而郑果受盟，不用兵，而楚不敢争，郑者七年，然则虎牢真中国要害之地也，夫王公设险以守其国，今郑有虎牢之险而不能守，乃背华而即夷，圣人深责之，故不系之于郑，而以中国自城要害之地，为文，虽然，诸大夫前已防于戚，而议此矣，今不直言，仲孙蔑防诸侯之大夫城虎牢，乃再叙，诸大夫防于戚而继之，曰：遂城虎牢者，晋既得齐，因以会召诸国旣防，始遂其本谋也，盖城虎牢者，本自戚之防，仲孙蔑之，诸大夫皆善之，其谋虽善而未敢声言之，至于再防，而此谋始遂矣。
楚杀其大夫公子申
晋城虎牢，有以胜楚矣，楚无所归咎，其用事之臣，公子申因多受小国之赂，遂至于见杀，见杀，义见僖二十八年，【案僖二十八年，楚杀得臣一条证文已佚】。
三年春楚公子婴齐帅师伐吴
楚始志伐吴，吴与钟离之防故也是自鄢陵之败，势稍屈于中国，楚畏中国诸侯并力谋之，而吴乘其间，故先伐吴，以张其势，然呉楚皆僭称王，所谓夷狄攻夷狄也。
公如晋
夏四月壬戌公及晋侯盟于长樗
公至自晋
礼童子侯不朝王，盖不可接以成人之礼也。岂可反朝同列乎？凡盟者，必为坛于国外，故晋侯出其国都，以与公盟，此悼公之敬也，公之如晋，孟献子相公稽首，焉知武子曰：天子在而君辱稽首，寡君惧矣，移所以事天子之礼以事晋，而甘心受盟，故称及也。以晋致者，以长樗之盟，嫌公如晋，不得入也。
六月，公防单子，晋侯，宋公，卫侯、郑伯、莒子，邾子，齐世子光，己未，同盟于鸡泽。
此因城虎牢之，故郑服而同盟，又诸侯同心病楚而王臣亦与焉，故书同盟也，单子王臣而下，与诸侯盟，故特书曰以间之，亦以先防而后盟也，鸡泽晋地。
陈侯使袁侨如会
陈自辰陵之盟而即楚，凡十有八年矣，晋屡争郑而不争，陈者非不争陈也，得郑则亦得陈也，今闻郑伯受盟，故俾大夫来求成于晋，以其本非召防而自来来，又后时，故书如防。
戊寅叔孙豹及诸侯之大夫及陈袁侨盟
诸侯旣盟，而袁侨至无盟可也，以陈旣舍楚而来，虽后诸侯不可不盟，而诸侯不专敌袁侨，故叔孙豹请使诸侯之大夫盟之，盖以虎牢之谋，本于鲁，故叔孙豹主之所以先书叔孙豹及又书诸侯之大夫，及凡两书及而袁侨以国系之，其辞防而不杀，则知是盟，亦变之正也，至溴梁之防书大夫盟，其辞甚简，盖春秋所以弗子也，或者以此盟为大夫私盟，是不然。系之诸侯，正非私盟，君命之盟也，再书及陈袁侨盟，此盟为陈袁侨之来，非诸侯大夫自盟也，袁侨必系之，陈盟为陈而盟，非为袁侨盟也，然则鸡泽之防，诸侯不责，陈侯不亲，会而与其大夫盟，此足以示徳矣，故春秋善之。
秋公至自会
公之出防方六嵗尔
冬晋荀防师师伐许
鸡泽之防陈郑皆至而许独附楚故晋伐之
四年春王三月已百陈侯午卒
经有言曰：日月之逝，改于尸，尚未晚也。陈成公旣为鸡泽之盟而卒，则是国已变于夏矣，曾子曰：吾何求哉？凡立三年，其子溺立，是为哀公。
夏叔孙豹如晋
聘且为鄫世子故也事见五年六年
秋七月戊子夫人姒氏薨
此成公之妾生襄公者以夫人之礼卒之姒叔姓
陈成公
因鲁徃防而着其臣子私諡之罪
八月辛亥我小君定姒
死才三十三日，遽以夫人之礼，之又别为之諡，时公方七嵗尔
冬公如晋
公有母丧复如晋朝且受贡赋多少之数焉
陈人围顿
僖二十五年，楚人围陈，纳顿子于顿，陈侯畏楚，而不敢讨，顿子恃楚而不事陈，今陈复从中国而顿为楚间，故围之，自鸡泽之防，而书伐许，围顿着晋兴，而楚绌矣。
五年春公至自晋
着公不朝正于庙也，且公幼而频年如晋，是危道也。
夏郑伯使公子来聘
郑伯自鸡泽之防始离于强楚，而来聘于中国，诸侯得以息兵修好，且通嗣君也。
叔孙豹鄫世子巫如晋
外臣如不书，此书鄫世子巫如者，以同我内臣行也，内臣如者非聘，则各书其事，此固聘欤？曰：非也，据公羊传，盖叔孙豹率鄫世子如晋也，何以不系其事，巫者鄫前夫人之子也，莒女有为鄫之后，夫人者无男，有女女还，嫁于莒而有外孙焉，鄫子爱，后夫人，而夫人无子，欲立其外孙为后，而叔孙豹盖鄫之甥也，故率巫偕徃诉其事于晋，所以先书豹而正，名巫为世子也，奈何晋为覇主不能以大义辨正之，卒使鄫取，后子莒，是以春秋不系其事，为六年灭，鄫，起也。
仲孙蔑卫孙林父防吴子善道
晋人将为吴合诸侯，故使鲁卫先与吴为防，且告防期，二国俱受命于晋，故不言及，吴先在善道，而二国大夫徃防之故曰防吴，方是时，晋、楚争衡，权在吴，故晋急吴如此，夫楚自晋文仅能攘之，至襄公，而后渐不能制，楚矣，悼公子此粗，得陈郑非能强也，吴张而楚争，陈，郑未艾也。吴张者何？吴人遗一大夫，求防而悼公不敢辞，于是乎至勤十二国之君，而为戚之会，吴则张矣，悲夫！
秋大雩
因旱祭志僭也
楚杀其大夫公子壬夫
此楚用事之臣也，楚子讨陈叛曰：由壬夫实侵欲焉，乃杀之？此着楚之所以不竞。
公防晋侯，宋公，陈侯、衞侯，郑伯、曹伯，莒子，邾子，滕子，薛伯、齐世子光，吴人，鄫人子戚。
此吴人来防中国，非若钟离善道，柤向皆中国徃防吴也，夫吴亦蛮夷也。今中国诸侯不惜与之防者，为其能病楚也，殊不知彼能病楚，则亦能病中国矣，此中国之误计也。观吴自败楚之后，伐齐伐鲁伐衞伐陈以至，与晋争盟，则其病中国可知矣。按传戚盖盟，而经不书者，殷防之盟，春秋所重，而蛮夷参焉，没而不志，所以崇中国也，鄫子欲舍其子巫而立其甥，是自絶其后蛮夷之所不为也，故序在呉下，呉称人者为叙，在鄫上不可云呉，鄫人陈侯居丧出防，以从中国为重矣，晋于是命诸侯戍陈。
公至自防
冬戍陈
陈背华即夷二十余年，为诸侯所伐，未尝少息，归于中国，则又为楚所伐，旣不能凿，斯池筑斯城，与民效死，守之而勿去，又恃人之力以自戍，其为国何足道也？然此诸侯同戍，非独鲁戍之也，书于公至之后，则知诸侯各遣戍，与僖二年城楚丘同义。
楚公子贞帅师伐陈
楚使顿间陈而陈伐之，乃归罪于壬，夫楚又为之杀壬夫，而陈又不改，于是乎伐之，初，楚公子贞为令尹，范宣子曰：我丧陈矣，陈朝夕急能无徃乎有陈，非吾事也。无之而后可。至是，楚果伐陈，七年，陈侯、遂逃归，则宣子之言信矣。
公防晋侯宋公卫侯郑伯曹伯齐世子光救陈
陈方附中国，诸侯既戍之后，为楚所伐，而又相帅救之，救之义事也，悼公之能也。
十有二月公至自救陈
以救陈致者，善救陈也，公得善则诸侯皆得其善矣，攘夷狄救中国，此固春秋之所贵也。
辛未季孙行父卒
此公子友之孙，季文子也。初，齐姜定似薨，父子令取穆姜榇亏，姑以成妇又略木于民，终亦自及，安在其能三思耶？然自文子卒，而鲁有城费，作三军事，则知季氏虽专鲁政，而文子犹忠愼僭乱未啓也，其子宿嗣，是为武子，季氏之强萌于僖公大于成公，炽于襄照，极于哀定。
六年春王三月壬午杞伯姑容卒
此杞桓公也，按左传僖二十七年，杞桓公来朝，成九年，桓公来逆叔姬之丧，此年杞桓公卒，然则自僖公二十三年，杞子卒后，桓公继立，凡七十年。
夏宋华弱来奔
不言逐而以自奔为文者，朝廷尚敬而弱，渎慢如此，所以罪弱也？曰：来者者过我也，过我者，主逋逃也。
秋杞桓公
伯至是日卒，时葬者，以吾舅甥之国，恩意有加故也。且因鲁徃防而着其臣子，私諡之罪。
滕子来朝
莒人灭鄫
此所谓灭者，非兵灭之也，鄫人舍其世子巫而立莒，甥以为后，是取灭之道也，何则？神不歆非类，今以异姓而承祭祀，则宗庙不歆，而国自灭矣，春秋所以书莒人灭鄫，以为立异姓之戒，而后世犹不知本宗立后之义，而疏忌同族，辄取异姓，如吾代郭大祖无后，而以柴世，宋为嗣者，有国有家，若此类者多矣，其可不知春秋书灭之义哉！
冬叔孙豹如邾
公初即位，邾子来朝，后有狐骀之战，乃在四年，而经不书者，鲁人髽而吊自败于狐骀，始于是国人诵之曰：我君小子朱儒，是使朱儒，朱儒使我败于邾盖，鲁人怨其上如此，故圣人不敢斥言也，至是，叔孙豹徃聘，且修平焉，以无忘旧好也。
季孙叔如晋
鲁既世卿故之子，未练而从政，无复三年之丧，哀其典废矣，宿始报政而徃朝于霸王，且听命焉。
十有二月齐侯灭莱
灭国目，齐侯恶齐侯也，齐图莱乆矣自宣七年，伐莱，至是而遂灭之，不言，莱君出奔，国灭君死也，夫莱亦与齐同姓也衞文公灭邢，名齐灵公，灭莱不名，何也衞文公可责，齐灵公不足责，故以文公一见之为法焉。
七年春郯子来朝
郯少昊氏之后也，前世圣贤之后所封之国，皆逼近四夷，先王之意，非特以蕃王室，盖用夏变夷也，后世子孙徃徃多变于夷者，反渐其习俗然也。
夏四月三卜郊不从乃免牲
四月，非卜郊之时，故孟献子曰：吾乃今而后知有卜筮，夫启蛰而郊，郊而后耕，今既耕而卜郊冝其不从也，不从，故免牲，免牲则不郊矣，义见僖公三十一年，【案僖三十一年，卜郊，不从一条注文已佚】。
小邾子来朝
城费
季孙宿为卿先城其私邑过于诸侯之制
秋季孙宿如卫
聘且寻盟也，比书滕郯，小邾来朝，而志，我卿如邾，如晋如卫，卫来报聘，着朝廷交际之文也。
八月螽
蝗也为灾，故书庄公以前，螟犹书之，荘公以后，螟不复书，螽然后书，以是知灾异之益多矣，春秋不胜其书，举其重者，以见其尔。
冬十月卫侯使孙林父来聘壬戌及孙林父盟
报聘也且寻孙良夫之盟义见成三年
楚公子贞帅师围陈
晋绰修文公之业，复有志于攘楚，而楚先围陈，陈侯，遂出防诸侯，以求救于晋，晋悼于是遽为之，合诸侯也。
十有二月，公防晋侯，宋公，陈侯、卫侯曺伯，莒人，邾子于鄬。
鄬郑地，晋悼为此防，救陈，而郑伯遇弑，陈侯逃归，不成乎救，则知楚师方盛，晋政未孚也。
郑伯髠顽如防未见诸侯丙戌卒于鄵
郑伯名者，为卒于鄵起也。鄵，郑邑也，诸侯卒于境不地，此书卒于鄵者，见其如防而卒也，防左传，僖公不礼，其大夫及如防其大夫，子驷諌而不从，乃隂使贼杀之以疟疾，赴于诸侯，春秋之辞，防而不杀者善，其志在见诸侯也，志在见诸侯者，弗与楚也，夫夷不乱华，裔不谋夏，此春秋之大法，古今之通义也。今中国虽衰，诸侯尚睦，纠合与晋，以尊天子，而郑僖能背楚而从之，诚心不移，以是见弑死，礼义矣，是时中国不竞强楚，方兴使郑虑难生变，以弑其君，此中国之耻也，故诸侯因为之讳，而春秋亦即其伪赴而意焉，亦所以徧絶郑之诸大夫也，何则？子驷弑其君，使诸大夫有一不同，而不能自讨，则必告于防，而讨之矣，今皆以为疾而赴之，则非独驷之所能及也，诸大夫盖与闻之矣，同弑其君以从楚，圣人岂有恕之也哉？昔赵盾之弑君也，董狐书之以示于朝，赴于诸侯，仲尼曰：良史也，崔杼之弑君也，太史书之，崔杼杀之，其弟又书之，又杀之，其弟又书之，乃舍之，然后以赴于诸侯，故曰君弑，臣不讨贼，命曰：非臣亲弑，子不复雠，命曰：非子郑非无臣子也，圣人即其所以伪，赴于诸侯者，而遂书之，是所以絶郑之臣子也，于是郑人立其子嘉，是为简公方五嵗尔此事与齐侯阳生同。
陈侯逃归
楚人以陈叛，故杀公子壬夫，而亟讨陈晋虽为陈，再合诸侯，卒不能攘楚，以安中国，故陈侯内为二庆所逼，又闻郑伯之弑晋侯，不明其死，竟不为之讨贼，强臣専君，君不得为善，遂以晋为不足与而逃归也，然为一国之君，而不能自立，从楚则惧为中国所伐，从中国则又惧楚，若匹夫之逃，亦可羞矣。
春秋集注卷二十八
<经部,春秋类,高氏春秋集注>
钦定四库全书
春秋集注卷二十九
宋 高闶 撰
襄公二
八年春王正月公如晋
公十二月出，防诸侯于鄬而不书至者，盖公自鄬遂朝晋也，是时，晋有大政，公徃听焉。
夏葬郑僖公
弑君之贼既不明，而诸侯又皆为郑讳，故春秋且因鲁徃会葬而着其臣子，私諡之罪，忠恕之道也。
郑人侵蔡获蔡公子燮
郑国新有大变，朝廷未安，未得从楚而畏晋之讨也，故以讨蔡为说，蔡师未尝战，未尝败绩，而遽获其大夫有以见民不亲上，而委之于敌矣。然郑师无名，故书侵以罪之，公子燮系之，蔡重之也，与宋华元同，自是晋楚之兵，交至于郑，郑之祸，其可既乎？
季孙宿会晋侯，郑伯，齐人，宋人衞人邾人于邢丘，邢丘之会，公在晋也，晋侯不与公会，而与大夫会者，以公幼弱，政在季氏故也。陪臣専而公微弱，此鲁之失政也，晋为盟主，弃其君而与臣会，虽欲修文襄之业，改命朝聘之数，俾从俭约，亦何以宗诸侯，是时诸侯之政，皆在大夫，故悉贬称人，而郑伯与会者，诸侯既不讨，郑人弑君之罪，故诸大夫使郑伯献蔡防于会而亲听命焉，盖为防也。
公至自晋
公之如晋，朝也非会也，以公久畱于晋，又不得亲与邢丘之会，故特以晋致所谓迁就而为之辞也。
莒人伐我东鄙
疆鄫田也，鄫遂属于莒矣，其田接于鲁，而经界不明，故兴兵伐我以正之。
秋九月大雩
因旱祭志僭也
冬楚公子贞帅师伐郑
讨其侵蔡也，郑遂与楚平，观左氏所载，则子驷之弑僖公，志在事楚矣，是以鄬之，会既徃复悔，遂成弑逆之事也。
晋侯使士匄来聘
九年春宋灾
宋自昭文以来，乱败相属，三书宋灾，见人事之不修举，近可以知逺言大可以知小也。
夏季孙宿如晋
公朝晋而晋来聘又使报焉事大国之礼则顺矣
五月辛酉夫人姜氏薨
宣公夫人成公之母通于侨如者薨于东宫
秋八月癸未葬我小君穆姜
四月而葬又别为諡用文姜之例也
冬，公会晋侯，宋公衞侯曹伯，莒子，邾子，滕子，薛伯、伯，小邾子，齐世子光伐郑，十有二月己亥，同盟于戏！自邢丘会罢，而郑遂复从楚，是以伐之，戏郑地伐郑，而书同盟，则郑受盟可知矣。以左氏攷之，郑虽受盟，非服晋也，公子騑之言，已不足信矣。故不书郑伯，若郑未尝服从云尔。此会不致，盖公未尝至也。与鄬之会同，公役于外，逾年而遂会于柤，则委弃其国可知矣。
楚子伐郑
楚以爵称，又以伐书専罪郑也，郑于是复背戏之盟，而遽与楚平，且以着戏之役，所以不致也。
十年春，公会晋侯，宋公衞侯曹伯，莒子，邾子，滕子，薛伯、伯，小邾子，齐世子光，会呉于柤。
左传？昭六年，楚公子弃疾如晋，过郑，郑伯劳诸柤，则柤者郑地，而楚人所由之道也。诸侯将救郑，郑已服楚而呉人在柤，诸侯因徃与呉会，以谋楚焉，然呉人者名谋楚，而实窥中国者也，以楚为辞尔，而晋令诸侯，从之，与成十五年，钟离之会同，然钟离之会，诸侯之大夫徃从呉至戚之会，呉子来从诸侯，今柤之会，则诸侯复亲徃从呉矣，此相取之情也。
夏五月甲午遂灭偪阳
晋荀偃，士匄请伐偪阳，偪阳妘姓，楚与国也，因会蛮夷而灭，他人之国，圣人恶之，故以诸侯共灭为文，则倡其谋，而受其利者，不待贬絶矣，是时，宋坚事晋，晋将以偪阳，封向戍向戍不受，遂与宋公，以其因会用师，恃众剽利，故书，遂书日以重其罪。
公至自会
诸侯不崇礼义，以相安反，相率以会，蛮夷又因以灭人之国，圣人不敢斥言，但以会致存，中国也。
楚公子贞郑公孙辄帅师伐宋
以宋公受偪阳故也。郑背中国，即蛮夷又与蛮夷同伐中国，罪不容诛也，二国同伐书，卿帅师自此始，盖张楚郑以望晋悼，所以懿萧鱼之功，而大中国之庆也。
晋师伐秦
晋方帅诸侯会呉灭偪阳，又赴千里而伐秦，可谓虐用其民矣，为晋计者，若修文公之业，与秦通和，庶因秦之兵力共攘强楚，可以少安，中国不此之图，而反以秦资楚，此晋之失也。
秋莒人伐我东鄙
莒人间诸侯之有事也，又伐我东鄙，其曰伐者，必有辞也，鲁国卿大夫惟私室之务崇，则公室之不竞，宜矣。且去年同盟于戏！今年又防于柤，又方：同会伐郑，退受莒兵而不能御，鲁必有以取之也。
公会晋侯，宋公衞侯曹伯，莒子，邾子，齐世子光，滕子，薛伯、伯，小邾子伐郑。
齐世子光以先至而序于四国之上，是无君臣上下之辨也，虽晋欲以勤惰劝诸侯，故然，非世子骄蹇，则晋侯何以为此？彼能以礼自抑，则辞不居矣，郑于是复从晋，然亦不敢背楚也。
冬盗杀郑公子騑公子公孙辄
尉止聚羣不逞以作乱，杀三卿于朝，不书尉止者，小臣无列于朝，伺隙而窃则盗也，三卿不称官者失卿，职也。
戌郑虎牢
五年，戍陈此年，戍郑虎牢，皆勤民逺戍然戍陈为善，戍虎牢为无益，何则？陈附中国，而楚争之，则戍之者，义在救陈，而拒强楚，虽予之可也，经书诸侯救陈，斯可见矣。郑虎牢则异于是，诸侯与楚争郑久矣，诸侯之得郑者亦已数矣，而不能有之，随为楚取，是诸侯之无能也，今郑虽行成而诸侯所以为之戍，则其意有在矣。使郑复贰，则虎牢之戍，反为心腹之忧，如其不贰，则助之守而为之援焉，定则固将反之矣，是以圣人亦还系于郑，以致其意，若非得郑之辞也，然五年城虎牢，不系郑者，是时，诸侯城之以驻师而御楚，虽郑亦不能有之也。
楚公子贞帅师救郑
公至自伐郑
郑遂两事晋楚矣，书楚救郑而致公，则知诸侯之避楚也，诸侯避楚，则知戍虎牢，为无益矣。
十有一年春王正月作三军
叔孙豹曰：天子六师，公帅之，以征不徳元侯作师，卿帅之，以承天子，诸侯有卿无军，帅教衞以赞元侯，自伯子男有大夫，而无卿帅赋以从诸侯，今我小侯也，而为元侯之所无，母乃不可乎？以此见诸侯无军作军，非礼也，然有所谓大国三军，次国二军，小国一军，乃兵数之，大率如此，其实皆藏于农嵗役不过三日，此先王之法也，鲁次国也，虽合二军，必天子以牙璋起之，然后取之于农尔，亦何俟于作哉？三桓外取强富之名，以谀其君而实阴，夺其民以弱，公室尔，于是三分公室，各取其一而作为三军，制先王之制，而以攻战为心，王法所不容也，故不书作中军，而云作三军者，虽二军亦不可作，所以罪三桓也。
夏四月四卜郊不从乃不郊
鲁不当郊郊，非礼也，今不郊者，非知其非礼故也。乃于四月卜之，以四卜而不从，故尔直书不郊则不复免牲矣。
郑公孙舍之帅师侵宋
公会晋侯，宋公衞侯曹伯齐世子光，莒子，邾子，滕子，薛伯、伯，小邾子伐郑，秋七月己未，同盟于亳城北，以前伐未得志，而郑复来，侵宋故也。凡世子伐父与盟会，当在诸侯之下，齐光伐君出，会十年在滕子，薛伯上已为僭矣，此会又在莒子，邾子上僭，于是为甚，以莒邾皆属于齐故也。见世子益骄，而主会者，亦莫能制也。自再会萧鱼之后，霸业稍振，诸侯不复与光会矣，则知十九年，同围齐之役，盖有以取之也。亳北之盟，救灾患，恤祸乱，同好恶奨，王室有葵丘之遗风焉，于是郑稍服而同盟也，既又背之，复与楚同伐宋，故书同以见其反复。
公至自伐郑
不以会致者见复伐郑也
楚子郑伯伐宋
晋师方退，而楚子伐郑，郑伯复逆之，遂同伐宋，盖用公孙舍之之谋以伐宋，自信于楚，而数致晋使，楚道敝而固与晋，以托国焉。
公会晋侯，宋公衞侯曹伯齐世子光，莒子，邾子，滕子，薛伯、杞伯，小邾子伐郑。
诸侯之师方归，未及解甲，息肩而复，至于郑之城下者，以郑人反覆之故也。
会于萧鱼
此郑遂服，晋而请会也，上言伐而继言会者，见兵不加郑，郑遽服，而来会也，不书，郑伯会者，谓其可信也，不书盟者，郑自是不服，贰以见，苟有明信，虽无盟可也，自八年，郑人侵蔡，获蔡公子燮之后，于是晋楚争郑五年之间，晋悼公连会诸侯伐郑，而楚辄救之，郑人乍服乍叛，虽不可信，而晋悼公，推至诚以待人，信之不疑，至于萧鱼之会，楚力始绌，郑志始定，至哉，诚之能感人也，自是郑固与晋二十余年，楚不能争，诸侯赖之，盖用知防之谋，未尝与楚人战故也。然则天下之事无大无小，皆以不战而克为贵。
公至自会
不以伐郑，致者，兵不加郑而得郑伯之辞也，春秋以变文为襃，贬屡书盟而不信，则以不书盟为诚，屡致伐而无功，则以不致伐为美。
楚人执郑行人良霄
此圣人着晋之所以得郑也，郑伯使良霄告絶于楚，楚人怒而执之，虽执之，不杀良霄，亦不伐郑，是不能得，郑也？不能得郑者，势分于呉也，势分于呉，无如之何？故执良霄以舒，其愤懑不平之气，自是不复出师，以与晋争，斯见楚，力尽于此矣。郑于是乎坚从晋也。
冬秦人伐晋
报去年之役也，秦景公妹为楚共王夫人，于是为楚伐晋以救郑，士鲂御之，败绩，不书者，为晋讳也。
十有二年春王三月莒人伐我东鄙围台
诸侯伐我，未有言围邑者，书围邑自此始，莒人间嵗伐我公五，与莒子会，宜其释怨同好矣，而见伐不已，则鲁弱可知。
季孙宿帅师救台遂入郓
郓，莒邑也，善救台，恶入郓也，入郓，以报围台也，况季孙宿受命救台，不受命入郓，因救台而入郓，是専也是无君也，君不得为政矣，故书遂以贬之，文十二年尝帅师城郓矣，鲁不能守，复为莒所取，今复入之。
夏晋侯使士鲂来聘
秋九月呉子乗卒
此呉子夀梦也丘二十五年，其子诸樊立呉不立諡，而皆僭称王，故不书其葬，盖罪大恶重，不可信，其臣子之辞，书之也，夫春秋以来，天王崩，葬有不见于经者，如庄王僖王顷王是也；今反为呉楚通好，而得书其卒，是诸侯不忠于天王，而反赴夷狄丧也。
冬楚公子贞帅师侵宋
按左氏，秦人与焉，而削之者，楚人率秦故専罪楚也。
公如晋
晋侯一使人来聘。而公遂亲徃朝之事晋之礼，可谓防矣。
十有三年春公至自晋
罪公在外不朝正于庙也
夏取邿
邿，小国也鲁乗其乱而灭之，以为附庸，而不言灭者，内大恶，故婉其辞也，晋始息民，是以楚侵宋，不报，鲁灭邿不讨，取无大乱而已。
秋九月庚辰楚子审卒
此楚共王也，楚自共王亡后，不大为中国患者，以呉人总其兵，以议其后也。然则呉楚相持，是亦有功于中国也，共王立三十一年，其子昭立义见宣，十八年。
冬城防
防臧氏之邑也，厥后齐高厚伐我北鄙，围防，则城防者畏齐也，城义见隐，七年。
十有四年春王正月，季孙宿，叔老会晋士匄，齐人，宋人衞人郑公孙虿，曹人，莒人，邾人，滕人，薛人，人，小邾人，会呉于向。
四卿帅师自成公始二卿，列会自襄公始向郑地也，重言会者，与成十五年，钟离之，会同呉来，在向诸侯徃会之，因谋伐秦焉，夫诸国大夫与蛮夷，会已不正矣，况又谋伐秦乎？齐崔杼，宋华阅衞北宫括知其非，而意惰焉，苟知其非，当以大义夺之，今乃依随来会，而惰慢不防，是违众也，故贬而人之且叙在郑卿之上则不嫌，非卿也，夫楚结秦以病晋，而晋又交呉以害楚，亦相激而然尔。
二月乙未朔日有食之
日食虽有常度亦人事所召有食之者
夏四月，叔孙豹会晋荀偃，齐人，宋人衞北宫括郑公孙虿，曹人，莒人，邾人，滕人，薛人，人，小邾人伐秦。
晋帅诸侯之大夫伐秦，以报，十一年之役，然春夏兴师烦扰，中国将帅不和，威徳两弛晋国之政衰矣，悼公所以不及文襄也，北宫括听子蟜之言，遂劝济师，故复出名氏，然春秋前此未有摘贬诸侯之大夫者而向之，会及此之役，其密察，如此者以大夫専肆用事，莫甚斯时，非谨其防，而辨之于早，则其乱有不可胜图者，故春秋厘之，一见其法也，其后崔氏乱齐，华氏危宋，其咎生于过而不及，惟北宫括善变者也。
己未衞侯出奔齐
衞侯多行无礼于其国，孙林父与甯殖，欲立公孙剽为内应，而逐之，圣人不书，逐君之贼者着衞君自取奔亡之祸，以警后世之为人君者也，其不名者，乃所以罪林父也，人臣逐君而罪其君，则是臣可逐其君矣，不可以训，故不名衞侯又加日以谨之，所以抑强臣，存大义也，郑伯突衞侯朔皆以不胜强臣而出奔，独此加日焉，盖逐君之恶，未有若林父者矣。郑厉公衞惠公犹以礼去者也，加日不名，以绌大夫义，用刚克矣。
莒人侵我东鄙
报入郓也莒自灭鄫之后凡四伐我矣是无晋也
秋楚公子贞帅师伐呉
伐呉者何？呉张矣！数会中国以议楚矣，楚人则病呉矣，于是而伐之者，非能伐也，伐强以自存也；在兵法则所谓以攻为守者也，而呉则终不出，夫楚有谋者也，故其兵不能遽加于楚，夫惟呉楚正相攻，此中国所以小宁也。
冬，季孙宿会晋士匄，宋华阅衞孙林父郑公孙虿，莒人，邾人于戚。
戚衞地谋定衞剽也夫剽逐其君而篡其位，王法所不容，而晋合诸侯以定之，无王之甚也！诸侯书卿者，明皆林父之俦也是嵗诸侯之大夫，凡三出会，或每会各一，卿或一卿，三与会，各随其国而已。
春秋集注卷二十九
钦定四库全书
春秋集注卷三十
宋 高闶 撰
襄公三
十有五年春，宋公使向戍来聘，二月己亥，及向戍盟于刘。
凡因来聘而盟者，必在国内，如成三年，晋侯使荀庚来聘，衞侯使孙良夫来聘，丙午，及荀庚盟，丁未，及孙良夫盟，十一年，晋侯使郤犨来聘，己丑，及郤犨盟，襄七年衞侯使孙林父来聘，壬戌，及孙林父盟是也，刘盖王畿采地，岂有来聘？鲁而逺盟于刘者乎？盖下文有刘夏传者，以为春夏之夏与文，四年夏，逆妇姜于齐同文，故误増于刘二字尔。
刘夏逆王后于齐
刘夏何以不称使？不与天王之使夏也，婚姻者，人伦之本，王后者，天下之母，天子不亲迎，必使三公逆之，刘夏士也，士而逆后，是不重人伦之本，不尊天下之母，礼义何由而兴？风化何由而成乎？夫合二姓之好，以继先圣之后，以为天地宗庙社稷之主，其可轻耶？自汉而后，皇后见天子，则降阶而朝，自称曰：妾败坏礼义，莫甚于此，皇后之礼，自此益轻，后世不贤之君，遂以下里贱人之女，立以为后，呜呼！天子总阳教，后总隂教以共成天下之至治，而轻立其人，是轻宗庙也，轻社稷也，轻天地也，可不戒哉！
夏齐侯伐我北鄙围成公救成至遇
齐于是贰，晋是时衞侯在齐季孙宿为戚之会，以定衞而齐不与焉，齐固有憾于诸国矣，而尤怀夫袁娄之耻者也，伐我北鄙，以此之故成，盖我孟孙之邑也，鲁于是时已三分其民，而公室卑弱，已不足以当敌，故书公救成，至遇以见意焉，若畏而不进，则书次矣；不当书至也。
季孙宿叔孙豹帅师城成郛
由公不能救，故成郛坏而以非时城之也，然此孟孙之邑，而季孙叔孙帅师城之者，见三家相党，以备齐为名，而兴役之众，故其城坚固，可守卒为鲁患，而不可堕也，定十二年，公围成是也。郛盖外城也。
秋八月丁巳日有食之
日食虽有常度亦人事所召有食之者
邾人伐我南鄙
邾将贰于晋，以与齐，故来伐我，我使告于晋，请伐之而未果，盖邾党于莒而属于齐。
冬十有一月癸亥晋侯周卒
晋悼之，覇功亚桓，文凡立十五年，其子彪立，是为平公。
十有六年春王正月葬晋悼公
三月而葬简也因鲁徃会而着其臣子私諡之罪
三月，公会晋侯，宋公衞侯郑伯，曹伯，莒子，邾子，薛伯、伯，小邾子于溴梁，戊寅，大夫盟。
为讨邾莒也。邾莒，连伐鲁，鲁使告于晋，晋悼公将为会以讨之，遇疾乃止，平公即位，遂成父志，夫君丧而出，会失主盟之礼矣，宜乎诸大夫之张也，此书衞侯者剽也，二十五年衞侯入于夷仪，衎也，二君皆称衞侯春秋不与其一，不夺其一，何也？在外者以无道出，虽有君名而无君，国之实在内者，以无道立，虽有君位而无定位之威，然国人既君之矣，诸侯既会之矣，春秋从而君之所以恕，国人责诸侯恕，国人责诸侯，然后篡者之恶，不容于贬，或谓晋侯在丧，故使大夫盟，非也，晋侯不惮出会，岂不肯主盟耶？且鸡泽之会，诸侯已盟，而陈袁侨，至势不可拒，因与之盟，然侨人臣也，不可当，君故使大夫盟之，故以大夫而系诸侯，见诸侯之已盟也，今叙诸侯而不言，盟言大夫而不系诸侯者，是时晋为鲁故将执莒，邾二君而齐使高厚来会，先知其故，遽自逃归，所以诸侯不欲先自盟也，夫晋防诸侯，而使大夫盟，则信在大夫矣，乌在其为盟主哉？是时齐有崔高衞有孙甯六卿专，晋三家柄，鲁禄去公室，浸以衰微，圣人因此盟得一贬焉，以着丧乱之阶。
晋人执莒子邾子以归
大夫主盟，而执诸侯，见大夫之彊也，莒邾二国，数侵鲁，鲁人防之晋，晋执之以归，夫诸侯有罪，执之以归，而不归京师，己则不正，而以讨人，非正也。故书晋人，而二君不名，盖罪不至执也。
齐侯伐我北鄙，【案自此至襄公三十三年，永乐大典阙佚】。
齐既叛晋，闻公在会，将讨邾，莒，故复来伐，是时，齐益强，自柯陵之会，遂不复出，但使大夫听命，使世子伉礼出会，盖有轻诸侯之心，故前年北鄙之伐，为莒伐我，邾实附齐，故亦伐我南鄙，晋会溴梁以讨贰莒，邾畏晋往会，而齐独不至，晋执二君以归，齐乃益复伐我，三年之间，齐师五至于鲁矣，【案此条从春秋传说，彚纂补入】。
夏公至自防
见公出会谋，齐尚未及还，而鲁师已见伐矣，【案此条从春秋传说，彚纂入】。
五月甲子地震
叔老会郑伯晋荀偃衞甯殖宋人伐许
许欲弃楚，请迁于晋，既而不果，故晋会诸侯大夫同伐之，郑与许有宿怨，故君亲行，【案以上从，春秋传说，彚纂补入，】晋卿主兵而先郑伯者，臣不可过君也，宋称人防者也，宋当在诸国之上，今列衞甯殖下故知防者也，【案晋卿主兵以下从程端学春秋，本义补入】。
秋，齐侯伐我北鄙，围成，【案经文公谷作围成，左氏作围郕，此从公谷】。
去年伐我，围成而壊其郛，今春又伐至，是又围成，甚之也，【案此条从春秋传说，彚纂补入】。
大雩
冬叔孙豹如晋
鲁不能内修其政，以御无道之齐，而乞怜于晋，鲁之君臣庸甚矣，【案此条从春秋传说，彚纂补入】。
十有七年春王二月庚午邾子牼卒
宋人伐陈
七年鄬之，会陈侯逃归，自是十年不复与诸侯会，而楚郑连年侵宋，宋于是请于晋而伐之，书伐许，伐陈皆着，楚之诎也，【案此条从春秋传说，彚纂补入】。
夏衞石买帅师伐曹
秋，齐侯伐我北鄙，围桃，高厚帅师伐我北鄙，围防，齐之君臣同来伐我，分兵以围我二邑，【案以上从，春秋传说，彚纂补入，】其恃众暴寡，如此，况齐鲁频世婚姻之国也，数年之间，见伐不已，见鲁政之衰矣，【安其恃众暴寡，以下从程，端学春秋，本义补入】。
九月大雩
宋华臣出奔陈
华臣暴其宗室而乱，宋政不有国讨，失政刑矣，君子违不适雠国，陈乃宋讐而奔焉，尤可诛也。【案此条从春秋传说，彚纂补入】。
冬邾人伐我南鄙
邾之先君以伐鲁而为晋所执，既归而卒，嗣子在丧而复兴师，伐我者叛晋，与齐也，齐人使之修先君之怨，此祝柯之会，所以复见执也，【案此条从程端学春秋，本义补入】。
十有八年春白狄来
春秋书白狄于是焉，止白狄之来与，介葛卢同【案以上从，春秋传说，彚纂补入，】罪中国，不当与之交接也，且宣八年晋师，白狄伐秦，是晋强而附晋伐秦也，成八年，秦人，白狄伐晋，是秦强而附秦伐晋也，【案自罪中国以下从程，端学春秋，本义补入】。
夏晋人执衞行人石买
秋齐师伐我北鄙
冬，十月，公防晋侯，宋公衞侯郑伯，曹伯，莒子，邾子，滕子，薛伯、伯，小邾子同围齐。
曹伯负刍卒于师
楚公子午帅师伐郑
楚于是复争郑【，案此条从程端学春秋，本义补入】。
十有九年春王正月诸侯盟于祝柯
盟者何？平公修覇也，虽盟焉，楚闚于南，齐易于后，呉人且张一邾之防面从而背睽之盟，奚益哉？【案此条从程端学春秋，本义补入】。
晋人执邾子
既来同会，又来同盟，而乃执之，非覇讨也，故称人，下书取邾田，自漷水则知防人之君，而夺其地，此平公之覇政也，【案此条从程端学春秋，本义补入】。
公至自伐齐
取邾田自漷水
邾之病，鲁信有罪矣，鲁以诸侯之力，既执其先君，又执其嗣君，亦可已矣。又取其田盖已甚矣，晋劫邾，使与鲁岂覇者之举哉？【案以上从程端学春秋，本义补入，】书取田于至自伐齐之后，明公独取之，非诸侯取之，専罪公之意，【案以上从，春秋传说，彚纂补入，】自漷水者，随漷水以为界，言其取之多也？又罪其乱，先王之疆理也，【案自漷水以下四句，从春秋本义补入】。
季孙宿如晋
葬曹成公
夏衞孙林父帅师伐齐
十四年，林父逐衞侯衎奔于齐，故独伐齐，林父逐君霸主所当讨，而与之会，伐则晋平霸业可知矣。【案此条从春秋传说，彚纂补入】。
秋七月辛卯齐侯环卒
晋士匄帅师侵齐至谷闻齐侯卒乃还
八月丙辰仲孙蔑卒
齐杀其大夫高厚
齐高厚尝帅师伐我矣，晋新行义于齐，齐侯始立，而欲亲晋，故归罪于高厚而杀之，以说于晋，此明年所以与澶渊之盟也，【案此条从春秋传说，彚纂补入】。
郑杀其大夫公子嘉
冬葬齐灵公
齐，鲁，累世婚姻之国，前虽有怨，今已易世，故不废丧纪，示不忘好【，案此条从春秋传说，彚纂补入】。
城西郛
叔孙豹会晋士匄于柯
鲁犹惧齐，故为柯之会以自固，【案此条从春秋传说，彚纂补入】。
城武城
襄公四书城邑，非本务也，使民饥而散，虽城之孰与守之？【案此条从程端学春秋，本义补入】。
二十年春王正月辛亥仲叔速会莒人盟于向
向本莒邑，宣四年，取之者也，莒鲁结好，自是十五年，不交兵速，代父为卿，未练而从政，无复三年之丧也，【案此条从春秋传说，彚纂补入】。
夏六月庚申，公会晋侯，齐侯，宋公衞侯郑伯，曹伯，莒子，邾子，滕子，薛伯、伯，小邾子，盟于澶渊。
齐以晋，不伐其丧，而感服居丧而出盟，盖亦越礼畔道矣，【案此条从春秋传说，彚纂补入】。
秋公至自会
仲孙速帅师伐邾
蔡杀其大夫公子燮蔡公子履出奔
陈侯之弟黄出奔楚
黄与履何以奔楚？自理也，黄以宠任太过，权逼其卿，庆氏谮之，而陈侯不能为之辨明，是以一国之大，不能容一弟也，【案此条从春秋传説彚纂补入】。
叔老如齐
冬十月丙辰朔日有食之
季孙宿如宋
二十有一年春王正月公如晋
邾庶其以漆闾丘来奔
庶其叛其君，又盗其土地，来奔于鲁，其罪大矣，时公在晋，而季氏遂纳其邑，受其叛臣，是之谓以利主逋逃，恶自见也，【案此条从程端学春秋，本义补入】。
夏公至自晋
秋晋栾盈出奔楚
盈不能防闲其母，遂为范匄所逐，既取奔亡，复有作乱之志，故特奔于楚焉，以楚疆大，今日可恃以逃难，他日可挟以复归也，【案此条从春秋传说，彚纂补入】。
九月庚戌朔日有食之
冬十月庚辰朔日有食之
连食两月，变之大者，歴家推歩之术皆一百七十三日，始一交会，去度逺则日食渐少，无频食之理，而此年九月，十月二十四年七月，八月频食，下至汉，晋以来，亦或有之，不可委之，天数之常，故圣人必以为谴异而书之，以惊人君之或怠，后世任数而不修徳徳未修而祸未至，益以为天，无心而数有定也，惟天之仁，又出灾异，以申劝之，且曰：前既无騐此奚为哉？亦数而已矣，目习于见耳，习于闻而不复思，上帝之怒，不足独当而下，延祸于众庶，于是斯民皆怨其上，而民心离矣。孟子曰：王无罪嵗斯天下之民至焉，为人君者，可不戒哉！【案此条从程端学春秋，本义补入】。
曹伯来朝
公会晋侯，齐侯，宋公衞侯郑伯，曹伯，莒子，邾子于啇任，范鞅欲使盈无所容于世，故盈愤卒，兴大乱，此以私败，公足为戒也。【案此条从黄震日抄补入】。
二十有二年春王正月公至自会
着不朝正于庙，【案此条从程端学春秋，本义补入】。
夏四月
秋七月辛酉叔老卒
此叔肸之孙，声伯之子，其子弓嗣为大夫，是为子叔敬子，【案此条从春秋传说，彚纂补入】。
冬，公防晋侯，齐侯，宋公衞侯郑伯，曹伯，莒子，邾子，薛伯、伯，小邾子于沙随。
晋以一栾盈之故，期年之间，再合诸侯，见晋失覇者之义，不足以令诸侯矣，齐侯，于是终保栾盈，明年伐衞遂伐晋也，【案此条从赵汸春秋集注补入】。
公至自会
楚杀其大夫公子追舒
追舒宠近小人，故及于难，然以楚国之力，除一宠嬖之，大夫顾岂难哉！而康王始则与人之子，图其父终则杀之，轘其党于四竟，由威柄失于上，故刑不足以驭下也，夫威柄既立，则责谯足以折姧臣之锋，及其失之，则刀锯不足以当姧臣之罪，其怨毒所钟，遂于灵王之世，楚之不亡者幸而已，【案此条从春秋传说，彚纂补入】。
二十有三年春王二月癸酉朔日有食之
三月己巳伯匄卒
自悼公以来，晋悼为婚姻国，国恃以兴，而鲁礼有加焉，【案此条从春秋传说，彚纂补入】。
夏邾畀我来奔
葬孝公
陈杀其大夫庆虎及庆寅
书及着罪在庆虎，以虎之罪，而及寅也，【案此条从春秋传说，彚纂补入】。
陈侯之弟黄自楚归于陈
二庆死，则黄之归易矣，谗诬不释，则忠良不显，奸宄不诛，则淑善不遂，君子小人相为伏见，故陈讨二庆，而公子黄返也，【案此条从春秋传说，彚纂补入】。
晋栾盈复入于晋入于曲沃
曲沃即沃，昭公分国，以封沃沃盛强，昭公防弱，国人叛而归沃，故诗人作杨之水椒，杕杜之诗以见意，然则沃者晋之腴，饶强盛，必叛之邑也，今曲沃大夫，不由君命而擅纳盈，以曲沃乃盈旧所食之私邑，故盈帅曲沃之甲以入晋，不胜而反入曲沃焉，故书入于曲沃，见盈有叛心，又见曲沃知有盈而不知有晋君也，【案此条从春秋传说，彚纂补入】。
秋齐侯伐衞遂伐晋
齐侯因晋有栾氏之难而助之以报，十八年之役也，十八年，诸侯同围齐者，鲁之故也。齐之所以数伐鲁者衞之故也。故先伐衞晋不之问，于是遂伐晋，晋为盟主而衞其同盟也，既伐同盟，又伐主盟，祸乱成于此矣。【案此条从程端学春秋，本义补入】。
八月叔孙豹帅师救晋次于雍榆
己卯仲孙速卒
冬十月乙亥臧孙纥出奔邾
晋人杀栾盈
齐侯袭莒
以十八年，莒子同诸侯，围齐故也。凡用兵者，声言彼罪，执辞以伐若乗人不备掩而取之，则盗贼之为尔，春秋独此书袭者罪，齐侯以诸侯之尊为盗贼之事也，【案此条从程端学春秋，本义补入】。
二十有四年春叔孙豹如晋
仲孙羯帅师侵齐
齐之伐晋也，鲁使叔孙豹救之，次于雍榆，无功于晋，故孟孝伯至此，复帅师侵齐，为晋报焉，盖惧晋之疑也，羯代速为卿，未练而帅师，无复三年之丧，罪自见矣，【案此条从春秋传说，彚纂补入】。
夏楚子伐呉
于此见楚弱而呉强也，自襄公言之，十一年失郑，十四年，伐呉，自是舍郑而不取置，栾盈而不事，又十年而一再伐呉，以是而知楚弱而势分于呉方，急呉而缓中国也，【案此条从程端学春秋，本义补入】。
秋七月甲子朔日有食之既
齐崔杼帅师伐莒
去年，齐侯袭莒，已与莒平，今崔杼因帅师送使者，如楚而遂伐莒，是见利则乗齐人之无信也，【案此条从春秋传说，彚纂补入】。
大水
八月癸巳朔日有食之
公会晋侯，宋公衞侯郑伯，曹伯，莒子，邾子，滕子，薛伯、伯，小邾子于夷仪。
自盟于柯陵之后，齐有轻晋之心，会齐侯环卒，而光新立，乃受盟于澶渊，及商任，沙随之防，晋失其令齐，于是复贰，明年，乃伐衞遂伐晋又再加兵于莒，晋侯为是故会于夷仪，帅十二诸侯之师将以讨齐，然会而不伐，是有畏也。国势不竞，众志不一也？曰：水不克者，特辞不能伐耳，下书崔杼伐我西鄙，盖知晋之无能为也。【案以上从，春秋传说，彚纂补入，】伯居丧出会，覩文见义，【案二句，从程端学春秋，本义补入】。
冬楚子蔡侯陈侯许男伐郑
公至自会
诸侯救郑，不书，故以会致【，案此条从春秋传说，彚纂补入】。
陈鍼宜咎出奔楚
叔孙豹如京师
襄公即位二十有四年，如晋者五，出会诸侯者十有三，未尝朝天子也，是时，谷、洛鬭毁王宫，而齐侯叛，晋求媚于天子，故为王城之，于是叔孙豹始如京师，聘且贺焉，【案此条从春秋传说，彚纂补入】。
大饥
二十有五年春齐崔杼帅师伐我北鄙
夏五月乙亥齐崔杼弑其君光
崔杼不能防闲，其妻以淫于家，又不絶其妻而行，大逆于君，齐庄背诸侯之盟，数行侵伐，崔杼因民之忿，遂以宣淫之，故弑之，【案此条从春秋传说，彚纂补入】。
公会晋侯，宋公衞侯郑伯，曹伯，莒子，邾子，滕子，薛伯、杞伯，小邾子于夷仪。
晋会诸侯以伐齐，齐以庄公既弑为解，因纳赂以求成焉，故不书伐，夫以义会诸侯，而以奸终之有，以知晋平之不竞矣，【案此条从春秋传说，彚纂补入】。
六月壬子郑公孙舍之帅师入陈
去秋夷仪之会，楚与陈，蔡、许三国同伐郑今嵗复会于夷仪，郑虑楚之复来也，故先帅师入陈，以夺其心，观左氏所载，入人之国，未有若子展，子产之有礼者也，故春秋无贬辞，【案此条从春秋传说，彚纂补入】。
秋八月己巳诸侯同盟于重丘
公至自会
衞侯入于夷仪
楚屈建帅师灭舒鸠
冬郑公孙夏帅师伐陈
十有二月呉子遏伐楚盟于巢卒
二十有六年春王二月辛卯衞甯喜弑其君剽
衞孙林父入于戚以叛
献公之奔也，林父实逐之，今甯喜弑剽，将纳献公，故林父惧而入于戚以叛，【案以上从程端学春秋，本义补入，】叛，甚于奔前，此诸大夫有不利于已，则奔而已。未有若林父之叛者，故书叛，自林父始【案叛，甚于奔以下，从春秋传说，彚纂补入】。
甲午衞侯衎复归于衞
夏晋侯使荀呉来聘
公会晋人郑良霄宋人曹人于澶渊
秋宋公杀其世子痤
晋献公惑骊姬之谗，而杀申生，宋平公听，伊戾之诈而杀痤，春秋以晋侯，宋公杀之直罪，君之不明，惑于谗慝，为后世戒，汉武帝唐明皇犹蹈之以二君，犹尔晋，宋不足道也，呜呼！自古谗人为国患，虽其君之父子，不能相保，况臣下乎？春秋书此当三复其言，【案此条从程端学春秋，本义补入】。
晋人执衞甯喜
弑君之贼，人人皆得讨之，晋人执之，非讨其弑君也，讨其伐戚而杀晋戍也，【案此条从春秋传说，彚纂补入】。
八月壬午许男甯卒于楚
十六年，晋伐许，他国皆大夫，独郑伯自行，故许男欲报之，【案以上从，春秋传说，彚纂补入，】以中国诸侯而死于南楚，死非其所矣，【案二句，从程端学春秋，本义补入】。
冬楚子蔡侯陈侯伐郑
葬许灵公
二十有七年春齐侯使庆封来聘
夏，叔孙豹会晋赵武，楚屈建，蔡公孙归生衞石恶陈孔奂，郑良霄，许人，曹人于宋。
此事利害甚重，不可轻举也，而诸侯大夫，不详其故，始循其弭兵之名，遂会于宋而与之盟，自是大启戎心，于盟偪好，华夏蛮夷，莫知其辨，而诸侯亦俛首两事晋，楚嗟乎，桓文数十年之功业，一朝而壊之生民，虽暂免于兵甲，天下之势，遂大溃而不可收拾矣，彼岂知天下之大计哉？【案此条从程端学春秋，本义补入】。
衞杀其大夫甯喜
衞侯之弟鱄出奔晋
秋七月辛巳豹及诸侯之大夫盟于宋
冬十有二月乙亥朔日有食之
二十有八年春无冰
夏衞石恶出奔晋
邾子来朝
邾自晋执其君，鲁取其田益防弱矣，至自悼公来朝，【案此条从春秋传说，彚纂补入】。
秋八月大雩
春无冰秋旱，此皆人事所召而僭用大礼以析之，不亦悖乎！【案此条从春秋传说，彚纂补入】。
仲孙羯如晋
冬齐庆封来奔
十有一月公如楚
十有二月甲寅天王崩
乙未楚子昭卒
二十有九年春王正月公在楚
公在齐，晋多矣，阙朝正之礼，亦不少矣。但书公如齐如晋，而义自见也，今书公在楚，则圣人之防深矣，二十八年十一月，公如楚，十二月甲寅，天王崩，乙未，楚子昭卒，公不笃，君臣之义，以奔天王之丧，而狥蛮夷之强以俟，楚子之葬，久留于楚，迨夏乃归，故圣人特以朝正之时，书公所在，与昭公失国，在干侯同，且以责季氏之无君也，【案此条从春秋传说，彚纂补入】。
夏五月公至自楚
庚午衞侯衎卒
阍弑呉子余祭
仲孙羯会晋荀盈，齐高止，宋华定衞世叔仪，郑公孙叚，曹人，莒人，滕人，薛人，小邾人城。
晋侯使士鞅来聘
谢城，且使我归田也，【案此条从春秋传说，彚纂补入】。
子来盟
晋使鲁归前所侵田，故书子来，盟于士鞅，来聘之下，【案此条从春秋传说，彚纂补入】。
呉子使札来聘
秋九月葬衞献公
齐高止出奔北燕
冬仲孙羯如晋
三十年春王正月楚子使防罢来聘
公逾年在楚，楚郏敖新即位，故使防罢来聘以报之，自文公九年，至此歴七十余年，未尝交聘，今防罢之来，盖为恭也，自是呉楚皆不复来聘矣，【案此条从春秋传说，彚纂补入】。
夏四月蔡世子般弑其君固
五月甲午宋灾宋伯姬卒
天王杀其弟佞夫
王子瑕奔晋
秋七月叔弓如宋葬宋共姬
使卿葬内女，非礼也，始终之礼，皆过于厚，成八年夏，宋公使公孙夀来纳币，十月衞人来媵九年二月，伯姬归于宋。夏，季孙行父如宋致女，晋人来媵十年，齐人来媵，皆非礼也。【案此条从程端学春秋，本义补入】。
郑良霄出奔许自许入于郑郑人杀良霄
冬十月葬蔡景公
晋人，齐人，宋人衞人郑人曹人，莒人，邾人，媵人，薛人，人，小邾人会于澶渊，宋灾故。
三十有一年春王正月
夏六月辛巳公薨于楚宫
秋九月癸巳子野卒
己亥仲孙羯卒
冬十月滕子来会葬
此僭天子之礼也。【案此条从程端学春秋，本义补入】。
癸酉葬我君襄公
十有一月莒人弑其君宻州
春秋集注卷三十
<经部,春秋类,高氏春秋集注>
钦定四库全书
春秋集注卷三十一
宋 髙闶 撰
昭公一
元年春王正月公即位
公虽上不受于天子，而内亦继正有所受之，故书即位。
叔孙豹会晋赵武，楚公子围，齐国弱，宋向戌衞齐恶陈公子招，蔡公孙归生，郑罕虎，许人，曹人于虢。
此会乃楚公子围帅诸侯之大夫，寻宋之盟也，宋之盟，齐人不与焉，今齐又从楚矣，中国微弱可知也，然不书盟者，以盟先楚，故没之，是时，晋主会而楚主盟故也。然宋盟亦楚主之尔，特书之者，着诸侯，因弭兵以为名，皆不外楚也，莒人弑君，诸侯不共讨之者，是时，楚人方听莒人之诉，而欲执鲁大夫是不以莒人为可讨也。春秋不书莒人，葢斥之尔衞齐恶在陈，蔡之上者，上卿也。
三月取郓
莒鲁争郓，为日久矣，今寻盟未退，而鲁人乘莒之乱，取郓，圣人直书之，其辞虽畧而恶有余也，时叔孙豹在会楚人，听莒人之诉，欲执之而不果。
夏秦伯之弟鍼出奔晋
鍼桓公之子景公之弟也，有宠于桓富，如二君及景公立，惧偪而出，仕于晋书曰：出奔者，着其弃兄忘君，奔于他国也？曰：弟云者，见秦伯以一国之大，而不能容一弟也。
六月丁巳邾子华卒
邾悼公立十五年卒
晋荀吴帅师败狄于大原，【案经文公谷作大原，左氏作大卤，此从公谷，】大原晋地，即大卤也，中国曰大原，夷狄曰大卤，号从中国，名从中国，诗曰：薄伐玁狁，至于大原是也，狄来犯，晋故荀吴得以败之，书曰：败狄者，所以与中国之胜也，箕与交刚之役，皆书晋人，至是书卿帅师，则晋益衰矣，矜能败狄也。
秋莒去疾自齐入于莒莒展舆出奔吴
去疾齐出也，密州之弑，去疾奔齐，展舆立而夺羣公子秩，羣公子召去疾去疾，因假齐之力入莒，以讨展舆之罪，此讨得其正也，故称莒然去，疾遂自立，无所禀命，故不称公子？去疾，自以为公子可立故也。展舆为弑君者，所立而不讨贼，是与闻乎弑也，斯不可以有国矣，而亦以国书者，罪诸侯也，虢之会，虽不与，然诸侯已与其立矣，故欲执叔孙也，称莒展舆，见诸侯之与其立也，不称莒子，圣人不予，其为君也，展舆吴出也，故奔吴。
叔弓帅师疆郓田
文十二年，季孙行父尝帅师而城之，复为莒所取，今乘莒之乱而取之，又帅师以疆其田，必帅师者何以不义得之，惧不服也。
葬邾悼公
入春秋来，邾始书葬，葢，邾，滕，薛，皆小国也，秦逺国也皆至昭公而书葬，方是时，鲁衰甚矣，小国如大国逺国如近国。
冬十有一月己酉楚子麇卒
此楚熊郏敖也。初，康王即位，弭兵息民而麇，嗣其仁心，申盟守约，春秋善之，凡立四年，其令尹围，因其疾也，杀其子而代之，自改名曰防，故战国策载不修，春秋之言曰：楚王子围聘于郑，未出竟，闻王病反问疾，遂以冠缨绞王，杀之，因自立，由此观之，郏敖实弑也，圣人直书卒者，此与郑伯髠顽无异葢，春秋新意也。
楚公子比出奔晋
灵王既弑其君，又杀其君之子而自立，比为右尹，力不能制，亦不从乱，是以出奔，春秋书之为十三年，起也。
二年春晋侯使韩起来聘
起韩厥次子也。襄七年，韩厥老长子无忌，有废病让，起为卿公新即位，晋不敢轻鲁，释其奸，盟取郓，而以贵卿来聘焉，及冬公吊，少姜为晋所却，自是习以为常，一弃礼而辱，不可救，以是知人君之动，不可轻也。
夏叔弓如晋
秋郑杀其大夫公孙黑
黑欲去游氏而代其位，以疾不果，子产使吏数之，有死罪三，于是缢黑而尸诸周氏之衢，黑则有罪而郑人初畏其彊，不之讨也，今因其疾而幸胜之，亦云殆矣！故称国以杀。
冬公如晋至河乃复
公如晋朝，而晋不纳，春秋以公至河，乃复为文者，臣子之心，不欲其君见拒于人，而以为公，临河而不济，惧涉难而自复也，乃者有阻之辞，公不以礼自重，而轻举妄动，以晋有少姜之丧而徃吊之，晋侯辞曰：非伉俪也，请君无辱，是公弃礼，自取轻辱于大国也，且公得至晋，是公得与乎国事也，季氏不使公与国事故，公不得至晋焉。
季孙宿如晋
少姜，卒致襚服也，以是知晋不纳公，季孙冇以使之也，晋平以闺闼之爱，勤动天下，使诸侯释位羣臣，只役以为少，姜之哀劳，是知晋德之衰矣，而公自如，晋则拒之，季孙如晋，则纳之，是权已移于下，公不自省其身，曾季孙之不若也，亦可悲矣。
三年春王正月丁未滕子原卒
滕至是凡三书其卒
夏叔弓如滕五月葬滕成公
入春秋来，滕始书葬，夫以卿共其葬，非礼也，以我襄公之葬，滕子来会，故鲁报之，然与二十二年，葬景王无辨矣。
秋小邾子来聘
公即位故也。昭公之始，大国来聘，小国来朝，非不可为之国也，而终之以流播，使鲁大绌，靳侮于齐，晋，矜怜于杞，宋诗曰：靡不有初，鲜克有终，可不戒哉！
八月大雩
因旱祭志僭也
冬大雨雹
为灾，故书秋旱，冬雹皆人事所召，且为四年起也，义见僖二十九年。
北燕伯款出奔齐
燕简公多嬖宠，欲去诸大夫而立其宠人，于是上下乖离，自取播越，故称名以罪之，北燕葢召公奭之后，以其逺在北荒故不列于中国会盟，而其终始与昭相类，是以志之。
四年春王正月大雨雹
自去年冬至今春正月，连大雨雹，故前以时纪，此以月纪，夫天道如此，人事可知，五行志曰：凡雹皆冬之愆阳，夏之伏阴也。
夏，楚子，蔡侯，陈侯、郑伯、许男、徐子，滕子，顿子，胡子，沈子，小邾子，宋世子佐，淮夷会于申。
楚子而会诸侯者何？寻宋之盟也，寻宋之盟者何？谋吴也？图霸也，然是会上主楚子，下不殊，淮夷是在会之，诸侯皆狄也，何者？楚防弑其君，杀其世子自立，而求诸侯于晋，晋人许之，诸侯从之，末有以为贼而讨之者反推为盟主，相与朝事之以顺，听其所为，而不敢忤，春秋首书，楚子末书，淮夷而列羣诸侯于其中，以着在会诸侯皆反，周室以为悖乱之行也，葢中国自晋平始衰，齐灵庄背之，平公屡合诸侯以讨焉，襄二十四年，庄公遇弑，始与晋平，晋侯自是不复出，与盟会，其大夫赵武为政，不在诸侯，故诸侯少安，然而晋日益衰，政在六卿，自宋之会，诸侯不相见者十年，虽然，楚之会诸侯也，非与国则小国尔，鲁齐衞曹薛邾杞不会也。宋，郑、滕、小邾虽会，而终不与也，以是知夷狄必不能主盟会也，蔡入春秋以来，常在陈衞之上自庄，十六年之后，以服属于楚，故未尝先陈衞今楚子大合诸侯，故复居陈之上，而滕子居丧出会，又不待贬絶也。
楚人执徐子
徐子，吴出也，楚子既为申之会，将以在会诸侯伐吴，故以徐子为贰于吴而执之，执之非道也，葢楚子亦欲效桓文之举，以示威于诸侯，尔不言以归者，申楚地，且因以伐吴故也。
秋，七月，楚子，蔡侯，陈侯、许男、顿子，胡子，沈子，淮夷伐吴中国之所以为中国谓有理也，义也；理义人心之所同葢，不待驱而后从也舎中国而从夷狄，岂人心之所欲哉？迫不得已尔，申之会，楚灵王不修德而求诸侯，诸侯畏楚之彊，守宋之盟而从之，然犹不能致鲁衞曹薛邾杞至伐吴之役，则中国诸侯皆去，惟楚属从之，尔人心之向背可知也，夫中国不竞，然后楚得恣其志，有天下国家者，苟知自强于理义，以固其心，其忧有弗从者耶？
执齐庆封杀之
楚子会诸侯以伐吴，而执齐庆封杀之者，以庆封在吴，故为齐讨之，假仁义以重其会，所谓盗亦有道也。初，崔杼弑其君而庆封为之党，齐人欲并讨之，庆封走之吴，吴予之朱方而居之，至是，楚子目以弑君之罪而杀之也。杀夏征舒，杀陈孔奂，不言执者，直辞也，此先言执者曲辞也，然始执徐子，亦非其罪也，而称楚人，此执庆封，疑若有罪焉而不主于楚者，以庆封不为灵王服，故不与楚讨也，然庆封之罪，虽不浮于杀，亦在所当讨，其言不与楚讨者，楚以蛮夷而主中国盟会，非如杀征舒，孔奂之比也。陈尝背中国而属于楚矣，楚固得而讨之，今庆封得罪于中国，中国诸侯不能讨，而楚得以为资，故圣人不予，楚之讨中国也，不与楚之讨中国者，所以深罪，中国之不能自正也。
遂灭赖
遂者，继事之辞，见楚肆祸于中国，假义为利，以恶终也，夫晋固不能霸矣，楚以僭王而以吴故乃勤于营霸，维不知尊周，而其规模，则小焉者也，诸夏之幸也。呜呼！彼以夷狄既会中国之诸侯，又帅之以伐吴，又因以专杀中国之大夫，今遂以诸侯之兵，灭人之国，其流毒如此，葢出于宋向戌，弭兵之谋也，然则谋人之国者，其可忽哉！
九月取鄫
襄六年，鄫为莒所灭，今以莒乱，故鄫叛而来，鲁因取之，鄫亦故国，尔国而书取者，易辞也，鄫无嗣，以女之子为嗣，是鄫之，宗祀已灭矣，若取无主之物尔。
冬十有二月乙卯叔孙豹卒
此侨如之弟叔孙，穆叔也，质直好义，博闻强识，季文孟献所不逮也，然蔽于近习，卒以饿死，其子婼嗣，是曰昭子。
五年春王正月舍中军
襄，十一年，鲁作三军，三家分公室而自専之，今虽以次国二军之故而舎其中军然四分，公室季氏，择二二家各一皆尽征之，而贡于公，然则军之作舍，皆在三家，而公无与焉，季氏特因叔孙豹之死，欲乘其弱而去之，名曰复古，实欲自强尔，自是公室有贡而已，无复有民矣。
楚杀其大夫屈申
楚杀大夫义见僖二十八年
公如晋
朝也，公至是受三家之贡而已，无复有民，故虽如晋，非季氏所忌也。
夏莒牟夷以牟娄及防兹来奔
牟夷者，展舆之党也，公如晋，未反而鲁受，莒牟夷邑恶季氏，専且见莒益弱矣，书及者，以防与兹，固别二邑也。防本属鲁葢，尝为莒所取，今还吾所丧邑，而与受叛，邑同者，不以私邑害公，邑故也。莒不书大夫，以我事书，莒以利搂我，而我入其利，故两讥之义，见襄二十一年。
秋七月公至自晋
鲁人受莒之叛臣而取其地，莒诉于晋，晋人将止公，故歴三时乃得归。
戊辰叔弓帅师败莒师于蚡泉
蚡泉我地也，鲁既受莒人叛邑，莒人兴师而来，军于蚡泉，而不设备，故叔弓得以败之？曰：败莒师者，幸鲁之胜，乃所以罪之也，故谨而曰之。
秦伯卒
秦景公立四十年，子哀公立，史皆失其名，然亦不必名也，春秋书其卒者，罪中国诸侯逺赴其丧也。
冬，楚子，蔡侯，陈侯、许男、顿子，沈子，徐人，赵人伐吴徃年伐吴矣，今又伐吴者，吴不畏故也。不会宋，郑、滕、邾者不能会也，是楚子之不能霸也，越于是始见，然吴楚与徐，虽与中国盟会，皆以夷狄不遽称人，今越始见而遽称人者，不可云沈子，徐人越伐吴故也。其曰越人，盖其君也，然徐之人何以先越之君曰：是徐子也，贬而人之尔，岂有诸侯皆在，而徐子独不至乎？盖徐自入中国，已与中国盟会，惟前年从楚子会于申，又贰于吴，而见执于楚，今又从以伐吴，三者皆罪也，三十年，吴灭徐，而诸侯莫之救其祸，盖始于此。
六年春王正月杞伯益姑卒
此文公，即襄二十九年所书，杞子是也。至是始称伯者，岂自城杞之后，复振欤？立十四年，其弟郁厘立。
葬秦景公
秦于是始书葬因鲁往会而着其臣子私諡之罪
夏季孙宿如晋
谢前年取，莒牟夷叛邑，盖莒既伐鲁，则鲁有辞，是以晋受季孙之聘而不见讨也，弭兵之时，莒亦合好矣。
葬文公
因鲁往会而着其臣子私諡之罪
宋华合比出奔衞
合比请为太子佐杀，寺人栁栁谮于公逐之，为太子杀君之嬖臣，非所以安太子也！故以自奔为文。
秋九月大雩
因旱祭志僭也
楚防罢帅师伐吴
三书伐吴者，见楚终不得志于吴也，初，楚子执徐之聘使，既又惧其叛而伐之，吴人救焉，楚令尹因帅师伐吴，而为吴所败，楚自是不敢伐吴，吴人休兵息民，国始寖强然不书，楚伐徐者，徐无可伐之罪，且不与楚战也。
冬叔弓如楚
左氏以为吊败，非也，楚恃强暴虽败，犹讳之鲁，岂敢吊乎？盖四年，公不会申，已而震楚兵威将朝，楚而不能，故以叔弓先聘而明年躬继之也。
齐侯伐北燕
将纳款也故书其爵然受赂而还君子弗予也
春秋集注卷三十一
钦定四库全书
春秋集注卷三十二
宋 髙闶 撰
昭公二
七年春王正月暨齐平
齐，鲁，世为婚姻，至襄公，时齐灵数侵伐鲁，自是盟好中絶及景公一使庆封来聘，而不书报，非无报使也，着有余怨，然鲁方附楚而齐，亦方与楚睦，故齐自伐北燕，还，求平于我，而公将朝楚，亦惧齐之议其后，是以与之平，故书曰：暨暨与也，不得已也，齐欲平而我与之之辞也，齐强鲁弱，葢鲁之所愿，而曰我与之者，所以抑齐之，强而伸，鲁之弱也，故不言会齐平，又不曰齐及我平，而特书曰：暨也。
三月公如楚
楚子成章华之台，使防啓彊来，召公落之公，于是朝于楚，夫楚灵，非强君也，数会诸侯焉，皆其微者，又且多叛，而吴人之闚未艾也。亦奚庸必朝哉！盖晋平不能修，文公之业，使我不能自安，而玉帛驱驰，岁不遑暇，以是知王室不纲，而霸主犹有功于诸夏也。
叔孙婼如齐涖盟
以暨齐平，故婼往涖盟也，涖者，我欲之以朝楚，故结好于强国也，昭公自是遂以善齐故孙于阳州，卒以齐为寄。
夏四月甲辰朔日有食之
虽有常度亦人事所召有食之者
秋八月戊辰衞侯恶卒
衞襄公立九年，庶子元立，是为灵公。按元年曰衞齐恶此曰衞侯恶何为？君臣同名也，古者生不讳名，既死，卒哭乃讳之，然君子不夺人名，不夺人亲之所名，重其所以来也，事亲者不以存没生意，故不变也。人之背死忘先者，皆为利害，所变者也，是以圣人禁之，后世以君名之故，而听臣下易名者，犹之可也；或以私嫌而改赐，人臣名字，则尤非礼矣。
九月公至自楚
自公如楚今半岁余
冬十有一月癸未季孙宿卒
此季孙行父之子季武子也其子纥嗣
十有二月癸亥葬衞襄公
襄公之卒，晋反戚田，王有追命，此可以盖献之愆矣，故卒葬皆曰：承天宠也，亦因鲁往会而着其臣子，私諡之罪。
八年春陈侯之弟招杀陈世子偃师
此陈公子招也，其曰陈侯之弟招杀陈世子偃师者，正其天伦之次，所以甚招之罪，且以见陈侯宠，其弟假之以权，致此祸也，陈哀公三子，太子偃师，次子留，次子胜，留有宠，属诸公弟招招専陈国之政，与大夫过皆爱留，欲立之，哀公疾，招遂杀偃师而立留，夫留庶孽也，偃师嫡也，招以叔父之亲，専国之政而不顾，宗社之重殒，冡嫡以立庶孽，致楚灭陈，皆陈侯，属之之由，故书陈侯之弟招杀陈世子偃师以罪之，且见其骨肉相残也。
夏四月辛丑陈侯溺卒
陈侯以废疾不能讨，杀世子之贼，因自缢而死，夫楚观从纳公子比，而灵王缢，春秋谓比弑其君，陈侯之弟招立公子留而哀公缢，春秋不谓留弑君，何也？比之立无君者也，灵虽不缢，亦不与比并存，是灵王之死，由比也。招之立留，由君之废也，且君有命，哀虽不缢，亦不可以君国，是哀之死，不以留也。君臣之间生死之际，善恶之嫌，赏罚之别大矣，圣人所以正其名也，哀公立三十五年，公子留遂立。
叔弓如晋
前年，楚成章华之台，召诸侯落之，至是，晋成虒祁之宫，而诸侯遂皆往贺之，晋之效尤如此，霸业之不振，宜哉！
楚人执陈行人干征师杀之
招杀世子，而陈侯死，干征师赴于楚，且告立公子留楚，执而杀之，春秋贬楚称人，又称干征师曰：行人盖罪，其杀使者也，虽然，干征师为告丧之使，不告于天王，反赴于楚，虽楚不当，执而杀之，然其死也亦宜哉！故春秋书之与庆封同。
陈公子留出奢郑
恐楚人之来讨故也。留既为君矣，不曰陈留者立，非其正位未定也，与楚公子比同，且偃师曰：世子留曰：公子别嫡庶也，春秋明微大率如此。
秋搜于红
备楚故也。夫搜非春事也，红非搜地也，况当旱岁乎？盖搜者简车徒也，凡鲁车徒之赋，三家分而有之，则搜田振旅，非公政也，故不书，威灵失矣，自五年舍中军始也，接传红亦大搜而不曰：大者以无君，故微之首一见也，书红之搜间陈之乱，以类比义，皆由辨之不早辨也，书搜自此始。
陈人杀其大夫公子过
招専归罪于过而杀之，以説于楚其不书，招杀而书，陈人者过亦有罪，故称人以杀，且见陈之乱，未有君也，招虽杀过，不足以赎然，楚人竟受其欺，放之而已。
大雩
因旱祭志僣也
冬十月壬午楚师灭陈
春秋之书灭者，恶之甚也？称师者，见其恃众也，楚以蛮夷而数兴师以灭中国之诸侯者，实由陈侯骨肉相残以致然，嗟乎！陈背中国，而即荆楚，乃卒为荆楚所灭，深可为后世之戒，故谨而日之。
执陈公子招放之于越杀陈孔奂葬陈哀公
陈国之乱中国，不能正之，遂使楚借口以为讨而灭之，由是楚益恣横，率情妄行，如公子招者死有余罪，反宥而放之，盖招之所以自免者，以归罪于公子过也，孔奂，虽招之党，乃独杀之，其曰执陈公子招，曲辞也，杀陈孔奂，直辞也，楚乘人之乱，灭人之国，释其首恶，又诛其党，又夺取哀公之殡而葬之使陈之，臣子不得尽礼于其君，夫楚灵，岂可以礼义责之哉？罪中国不自正，而致楚之恣尔，春秋书杀他国之大夫者四，皆楚人杀之，而中国未有书杀之者，此见楚人暴虐之甚，故哀公之葬，以中国自葬，为文所以深恶之，且使楚子欲求名，而不得也，楚害至于此，由宋向戌之谋也。
九年春叔弓会楚子于陈
夫中国诸侯而为荆楚所灭，中国既不能救，亦宜同心疾之，奈何反使大夫往聘问耶？书会于陈，与宣十五年，会于宋，同义观去年，叔弓如晋之事，知晋之不竞，有以使天下之归楚矣。
许迁于夷
此楚迁之也，许以畏郑复求迁于楚，故以自迁为文，陈灭，许迁皆中国，无霸之祸也。
夏四月陈灾
陈虽为楚所灭，而土地居民犹在焉，圣人不与楚灭之也，故还系之，陈如邶鄘，二国既为衞所幷圣人，还存邶国，鄘国之风，盖不与衞人幷诸侯，而存天子之建国也，夫陈之社稷，为楚所灭，今其人民，又被火灾，天下诸侯莫之能救，春秋存亡国继絶世王道之大者也。
秋仲孙貜如齐
自叔老聘齐，至今二十年，复修旧好，此暨齐平之故也。齐平而不志来聘，则着齐志轻，公非特居郓之时也，其来久矣，凡经略不书者，各比其事，以见情也。
冬筑郎囿
文王之囿方七十里，何可筑也？公内制于强臣，不此之念而逺筑郎囿非特民也，刍荛雉兔者，皆不得往，怨有所归矣。
十年春王正月
一时无事书首月存天道王法也
夏齐栾施来奔
栾施与髙彊以兵攻君宫，欲挟君以伐陈，鲍遂与君战，不胜而出奔，此其罪大矣，春秋不书髙氏非卿故也。鲁方通齐而受其奔亡之臣，非义也。
秋七月季孙意如叔弓仲孙貜帅师伐莒
向也舎中军矣，今也合紏，师徒三卿，并将大夫，始，张自案之役，而卒极于此，是时鲁间晋之衰，故三卿帅师，同伐莒，见疾莒之甚，欲一举灭之，而三卿擅以为已功也，此年无冬，着不克终始以此夫。
戊子晋侯彪卒
晋平公立二十六年其子夷立是为昭公
九月叔孙婼如晋葬晋平公
不及期而薨，简也，卿会葬非礼，因着其臣子，私諡之罪。
十有二月甲子宋公成卒
不书，冬义见上，宋平公立四十四年卒，其子佐嗣，是为元公。
十有一年春王二月叔弓如宋葬宋平公
卿共盟主之葬，犹可言也，卿共同列之葬，非礼甚矣，因着其臣子，私諡之罪。
夏四月丁巳楚子防诱蔡侯般杀之于申
此恶楚子，诱杀中国之君，故谨而日之也，蔡般弑逆之罪，虽以公义当讨，而楚子诱而杀之，迹虽近义，而意实蕴姧，圣人恐后世以楚之杀般为讨有罪，故特名楚子，以明不然，盖楚子亦弑逆之贼也，以贼讨贼，何辨曲直！况般之弑君，天子不诛，方伯不问，今十有三年矣，而蛮夷弑逆之贼，反来讨之，此罪中国也，况楚子者，非直治般也，志在灭蔡者也，故春秋书楚子防，蔡侯般同斥其名，以见其罪，同而蛮夷，乃敢诱杀中国之诸侯也，不曰戕，而曰杀者，又见般之罪，宜死也。
楚公子弃疾帅师围蔡
楚之君既诱杀中国之蔡侯，而楚之臣又帅师而围其国，必期于灭蔡也，夫楚灭陈，易灭蔡难，此书围蔡者，般出会而世子有守尚能拒楚，且望中国诸侯之救也。
五月甲申夫人归氏薨
大搜于比蒲
备楚故也。僭天子之制也，十年，书搜此书，大搜见，三家益强，车徒日众也，夫搜虽素定，然公以夫人之丧，不自临也，而大搜不废，则是三家者以驰骋田猎，间君丧也。
仲孙貜会邾子盟于祲祥
始也，公及邾仪父盟于蔑公，及邾仪父盟于趯，是鲁侯亲与之盟会，今公虽以夫人之丧，使仲孙貜会邾子，盟于祲祥，要是大夫与其君盟会尔，然则邾子之更为强弱，断可知矣。虽与邾盟以修好，然而鲁人之志，必欲灭邾而后已，此盟岂可信耶？后书可见。
秋，季孙意如会晋韩起，齐国弱，宋华亥衞北宫佗郑罕虎，曹人，杞人于厥憗。
楚师在蔡，诸侯将谋，救蔡而不能也，故不书救蔡，夫蔡能坚守不下，此其势易助也，而晋合天下之兵，畏不能救，遣使请命，示以不能使楚益骄，有以量中国之力而卒取之，此韩起之罪，亦以宋之盟故也。卿不足书，而书之者，中国不竞，苟有善意，斯存之矣，自是春秋记事益略，鲜有深讥重贬者，盖不复以礼义绳诸侯之君臣矣，间一见之者，存不忍弃之仁也。
九月己亥葬我小君齐归
妾母，而以夫人之礼，薨，葬又别为之諡，从先君之例也。
冬十有一月丁酉楚师灭蔡
楚子灭陈，蔡，皆称师者，着其无道，恃众强，灭之也，虽灭之不与，其灭也？故有存之之辞焉，四月，围而十有一月方灭者，世子有之力也。
执蔡世子有以归用之
灭国而用世子有者，怒其拒师之久也，用之者以为牲也，夫蔡本中国之诸侯，乃背中国而即楚，必以楚为可恃也，今蔡侯既为楚所诱而杀之，又从而灭其国，其世子有又为所执，而虐用之，以絶其世，然则楚何补于蔡哉？此万世人君之戒也。蔡侯已死而有称世子，何也？未得乎立也，般诱死，则外乱国被围，则内急外乱，内急丧柩，未至，则世子固未得乎立矣！而能拒强楚者，三时不改，真所谓世子也，不言以世子有归者，有不从楚故也。斯得古人不共戴天之义矣，楚子诱人君而杀之，乘人之丧而灭之，执其嫡嗣而归，用之不道之甚，圣人所以详録之非専罪楚也，乃所以罪吾中国王纲既坠，霸统又絶诸侯莫能救，致楚之自恣，一至于此也，然则宋向戌之谋，实何利于中国。
十有二年春齐髙偃帅师纳北燕伯于阳
三年，北燕伯欵出奔齐，六年，齐将纳之而不果，欵播越在外，盖十年矣，不能自复，而借齐之力，仅能纳之，别邑而已，其失国难，反如此，可以为公戒矣！名其出奔而不名，其纳者，方其出奔，已自絶其国矣，此不名者，罪其国之臣子也。
三月壬申郑伯嘉卒
郑去中国，即楚久矣，至于简公乘晋悼之，方兴以国，反正遂息。诸侯之兵，子产相之，薰然慈仁，在位三十六年，民蒙其泽，蔚为春秋之贤，诸侯其子宁立，是为定公。
夏宋公使华定来聘
宋元公即位，公始以卿共平公之葬，故宋来聘之，且通嗣君也。
公如晋至河乃复
晋昭公嗣位，公徃朝焉，公四如晋，皆至河乃复，谷梁子曰：季孙氏不使，遂乎晋也，左氏谓伐莒之役，莒人愬于晋，晋有平公之丧，未之治也，故辞公，盖托辞尔。
五月葬郑简公
因鲁往会而着其臣子私諡之罪
楚杀其大夫成熊
楚子谓成虎若敖之党也，或谮焉，成虎知之而不能行，遂杀之，懐宠也，楚杀大夫，义见僖二十八年。
秋七月
一时无事书首月存天道王法也
冬十月公子慭出奔齐
季氏之臣南蒯将去，季氏而立慭，不克而以费叛，慭遂奔齐，是以君子讥其妄而哀其志也。
楚子伐徐
徐吴姻国也，楚人疾吴，故迁怒于徐，既执其君，又伐其国也。
晋伐鲜虞
春秋之法，夷狄举号，盖贱之也，诸侯称国，盖狄之也，据左氏载荀吴伪会齐师者，假道于鲜虞，遂入昔阳夫，崇信明义，中国之道也。懐利尚诈夷狄之道也，楚奉孙吴伐陈，因而灭陈，诱蔡般杀之，因而灭蔡，晋人视其残虐，莫之能救，则亦已矣，而反效其所为，以伐人国，是悖中国之道而行，夷狄之事，故以夷狄书之，况楚灵不道，既灭陈，蔡，今方伐徐，晋为盟主，又坐视而不救，若力不能，君子不责也，能伐鲜虞，而不救徐，非力不能也，弃中国也，如此，则与夷狄何辨哉？鲜虞姬姓，盖晋同姓之国也。
春秋集注卷三十二
<经部,春秋类,高氏春秋集注>
钦定四库全书
春秋集注卷三十三
宋 髙闶 撰
昭公三
十有三年春叔弓帅师围费
南蒯以费叛，不书者，家臣微贱，名不登于史册也，但书大夫，围之则邑，叛可知矣。罪大夫无政，使家臣得専邑而叛也，克之，不书本，鲁邑故也。言叔弓帅师围之。又见家臣之彊，且罪季氏之无君也，家臣以邑叛，不以君命而使大夫讨之，如是，则大夫非鲁之大夫也。季氏之大夫也。师非鲁之师也，季氏之师也，如是而欲讨蒯不思之甚也。
夏，四月，楚公子比自晋归于楚，弑其君防于干谿先言比归者，明在外，本无弑君之心也，及其以弃疾之请也。遂有得位之心，故复言弑者，正比之罪也，既曰归于楚，又曰：弑于干谿者，非比亲弑之也，加之罪尔，家语曰：楚灵王起章华之台于干谿，国人溃叛，是灵王遇弑，盖有以取之矣。初，楚子麋疾，灵王因而弑之，杀其子，而自即位，公子比，以是出奔晋，比在晋十年矣，其能一旦自外归，而弑其君乎？盖灵王无道，公子弃疾将作乱，故使观从召比于外，胁而立之，以弑灵王，虽弃疾胁比而立灵王，自缢而死，若比不从，弃疾之胁，则灵王未必死，以此言之，弃疾不得比之势，则无以济其乱，比见利而动，遽欲为君则成楚，灵之缢者，乃比也。盖是时比当效死不立，而既立矣，又乌得避是名哉？若使人受其名，已享其利，则后世姧人，苟有借口以济其私者，莫不皆寘力焉，故圣人正名，比之弑君，所以絶后世姧人之祸也，虽然，比之归也，防犹在楚，其不言入，何也？观从召之，楚人与之，楚人不拒，则比之归无难也。
楚公子弃疾杀公子比
此复称公子，而不以讨贼之辞，加之者，此非讨贼辞也，杀而伐之，之辞也，悯比堕，弃疾之谋也，亦所以深罪，弃疾也，弃疾本图位而胁立，比比既立而已，遂杀而篡之，然不书弑其兄者，比亦弑其兄俱无骨肉之爱也，然陈侯之弟招杀世子偃师而系之，陈此杀公子比，不系之楚，何也？偃师当立无罪，故以国氏之比，簒逆罪，与弃疾等尔，比既死，弃疾遂自立，改名曰居，盖春秋凡弑君之人，名在诸侯之策，故公子围弑君自立，改名曰防，公子弃疾弑君自立，改名曰居春秋，因其自嫌而实书之。
秋，公会刘子，晋侯，齐侯，宋公衞侯郑伯，曹伯，莒子，邾子，滕子，薛伯、杞伯，小邾子于平丘。
八月甲戌同盟于平丘
霸图不竞久矣，晋主夏盟，诸侯皆贰，叔向曰：诸侯不可不示威，乃并征会，以楚弃疾立将谋讨之，故平丘之会，诸侯之众，兵车之盛，奕世未覩，又有天子之使以临之，使晋之威灵，少振而耸动，吴；楚，此叔向之谋也，楚子専盟会者十年矣，今晋昭一旦与刘子合诸侯于平丘者，非能与楚子抗也，乘楚灵弑逆之祸，姑以兵甲耀之尔。若果能因楚平弑逆，而与刘子大合诸侯，以讨其罪，亦足以彊，中国之威矣，今但同盟于此，何所为哉？故但书日月以间之，恶诸侯辄与王臣同盟也，虽然，陈，蔡之复国，楚人自是不入寇，而中国为之少安。亦由此盟也，故会盟同地再书，平丘书之重言之，复其中必有美恶焉。
公不与盟
此晋侯听邾，莒之诉，而辱公使，不得与盟也，夫晋侯与公同体，当同心同力，以攘夷狄，而诸侯咸会，乃听邾莒之妄诉，与众弃公，不以比数，非所以宗诸侯也，天下孰不解体？故自是讫会召陵，诸侯不出者复二十四年，至鄟陵之会，晋自不出，此不足宗诸侯可知也，上文方讥诸侯，辄与王臣同盟，今公不与翻，得免于同盟之罪，亦可谓幸矣。
晋人执季孙意如以归公至自会
公不获与盟，又国卿见执，而以会致者，为其有辞也，十年，书伐莒，不书取郠，为是故也。
蔡侯庐归于蔡陈侯吴归于陈
庐蔡灵公，少子世子有之弟，先儒谓世子有之子，非也，吴陈世子偃师之子也，楚灵不道，暴灭陈，蔡，而平王始依陈，蔡之国，借以发难，今既得位，闻诸侯有平丘之会，于是复二国之后，暴灵之恶，而收恩于已以説中国春秋不言楚纳之，亦不言归自楚者，见二国之复，乃自当复，非楚得灭而复之也，盖先王建国，固非楚人可灭，亦非楚人可复，圣人因书其本爵，以明二国之君位，其所固有国，其所宜归也，虽二国之命，制在楚而平丘之会，实有功焉，故圣人特以陈蔡自归，为文所以抑楚而存中国也。
冬十月葬蔡灵公
蔡复而始克葬也，蔡灵不宜葬也，而春秋葬之，遏夷狄，存中国也。
公如晋至河乃复
晋不与公盟，今又执吾卿，而公复朝之无耻，甚矣，岂欲因晋之执而请讨，季氏之罪乎？然季氏在晋，宜其不见纳也。
吴灭州来
成六年，吴入州来，盖本楚属也，至是取之，尽杀其吏，民无道之甚，故称灭焉，春秋详楚伐吴，略吴伐楚而志其甚者，灭州来是也；吴人以州来，封季子之后，又以迁蔡焉。
十有四年春意如至自晋
鲁大夫执则致重其危，及宗社也，行父之不致从公也，意如不书，族前见也，按：季孙在晋，子服惠伯私于中行穆子曰：鲁事晋，何以不如夷之小国，土地犹大，所命能具，若为夷弃之，使事齐，楚何瘳于晋？乃归季孙，夫晋之始执季孙为邾，莒之诉，而非有扶弱，击强之义也。及其归之，又以土地犹大，所命能具，而非有不能救蔡，为夷执亲之悔也，然则晋人喜怒，皆以利发其劝沮，皆以利行，违道甚矣，故平丘之会，深加贬斥，自是而后，诸侯不合二十余年，至于召陵，又以贿败，以十有八国诸侯之众而书侵楚以讥之，于是晋日益衰，外携内叛，不复振矣，夫利之能败人，国家一至于此！此春秋所以深戒，夫好利者，而季氏富于周公，遂能以利，幸脱于祸，此圣人所以深嫉之。
三月曹伯滕卒
曹武公立二十七年其子须立是为平公
夏四月
一时无事书首月存天道王法也
秋葬曹武公
因鲁往会而着其臣子私諡之罪
八月莒子去疾卒
莒着丘公立十四年，其子郊公立，国人弗顺，乃逐郊公，而迎去疾之弟，庚舆立之。
冬莒杀其公子意恢
春秋凡小国大夫如薛，滕、邾、莒、皆不书名氏，以小国无命，卿不足录也，此直曰公子意恢者，前既书，莒子之卒，则知此所谓公子是宜为君者也，不然，意恢之杀不当志于春秋矣，与陈杀其公子御寇，文意略同。
十有五年春王正月吴子夷末卒
夷未立十七年欲授其弟札札逃去乃立其子僚
二月癸酉有事于武宫籥入叔弓卒去乐卒事
成六年，立武宫，非礼也，此有事于武宫，则知自立宫之后，祭之如亲庙，方其祭也，叔弓涖事，籥入而卒，此岂特雉鼎之变而已哉！武宫之祭，非所当祭，可因此而废也，卿佐之丧，何痛如之？宜遽为之变也。方持诚敬之心以事鬼神，忽焉目覩，卿佐之死，则哀慼之心夺之矣。此心一变，举措失常而强去，乐以卒事，是知其不可为而为之者也，然则如之何则可？曰：礼，大夫当祭闻君之丧，摄主而往，臣遭臣丧，何独不然？若非涖事之大夫，则勿以闻；可也，檀弓记衞侯之言曰：栁庄死，虽当祭必告，然则当祭不告者，礼也，非涖事之臣故也，叔弓，盖叔老之子，子叔敬子也。
夏蔡朝吴出奔郑
楚子之入也，朝吴有力焉，夫朝吴为蔡之大夫，而有功于楚，是有二心也，岂可罪费无极之谮哉？宜其不容于蔡，而出奔也。
六月丁巳朔日有食之
日食虽有常度亦人事所召有食之者
秋晋荀吴帅师伐鲜虞
尝狄晋矣，则荀吴何以无贬于初伐，贬余实录而已尔。
冬公如晋
犹以平丘之会故
十有六年春齐侯伐徐
景公之时，吴，楚方争，晋又不逺略以齐之强，修其政刑，纠合诸侯，复霸可也，而区区助楚伐徐，以惧吴人，师至蒲隧，徐人赂以甲父之鼎而还，呜呼！志亦卑矣，斥言齐侯，罪在齐侯也。
楚子诱戎蛮子杀之
春秋之世，彊凌弱，众暴寡，故杀诸侯者有矣，而彊楚杀人之君者二焉，诱蔡侯般书，月书曰：书名书地，以其诱杀中国疾之也，诱戎蛮子皆不书，以其自相诱杀也，夷狄自相攻杀，君子不疾也，曷为不疾？若不疾焉，乃深疾之也。
夏公至自晋
晋人犹以前故而止公至此始得归
秋八月己亥晋侯夷卒
晋昭公立，六年，其子去疾立，是时六卿强公室卑矣。
九月大雩
因旱祭志僭也
季孙意如如晋
冬十月葬晋昭公
丧事三月而葬皆非礼也且着其臣子私諡之罪
十有七年春小邾子来朝
哀七年小邾子与郯子亦相继来朝
夏六月甲戌朔日有食之
日食虽有常度亦人事所召有食之者
秋郯子来朝
按史记注，徐广谓郯一作谭，即庄十年，齐师灭谭，谭子奔莒是也。不知何据而言？
八月晋荀吴帅师灭陆浑之戎
宣三年，楚子伐陆浑之戎，自是陆浑睦于楚而为中国之害，至是荀吴帅师灭之，晋三书灭国，林父之于潞氏，士会之于甲氏，皆不举名氏，至是书卿帅师者夷不乱华，而陆浑之戎，密迩王室，纵之杂处，则非膺戎狄，别内外之义，与辟土服逺以图霸者有间矣，是以才得不贬焉，春秋于内外之辨，谨言如此。
冬有星孛于大辰
申须曰：诸侯其有火灾，梓慎曰：若火作，其在宋衞陈郑乎许翰曰：大辰，宋分受灾深，故有华向之难，心为明堂，王者忌之，故王室乱。
楚人及吴战于长岸
长岸吴地，人楚而狄吴，吴之恶甚于楚也，书楚之及又以罪楚也，胜负相敌，故但书战而不书，败绩。
十有八年春王三月曹伯须卒
夏五月壬午宋衞陈郑灾
四国同日而俱灾，岂皆人之力所能为，盖异之甚者，此为天下记异也。
六月邾人入鄅
鄅防姓国也，属于宋，其夫人，宋向戌女也，邾人以诈力，袭而俘之，春秋恶焉，且为宋公，伐邾起也。
秋葬曹平公
因鲁往会而着其臣子私諡之罪
冬许迁于白羽
许自迁也，楚人因其畏郑而使之，迁许亦自乐迁焉，故以自迁为文，至是，三迁矣。
十有九年春宋公伐邾
为鄅故也。天下无霸，而宋元于此，一正入鄅之乱，是以春秋录而进之。
夏五月戊辰许世子止弑其君买
许悼公疟，余止之药而卒，夫疟，非遽死之病也，止之进药，虽不志乎弑，而君由止以卒，则是弑也，且世子，君之贰也，当朝夕问膳，如文王之为世子，乃万世之法，如使其可以冒昧进药，则乱臣贼子得容其姧矣，故圣人正止弑君之罪以絶万世之祸也，谷梁曰：止不尝药，累及许君，此説是矣春秋之义，不同而辞一，施之学者所宜深察也。
己卯地震
秋齐髙发帅师伐莒
冬葬许悼公
先儒以君弑贼不讨，不书葬，此书葬，以止不成乎弑，故君子赦之，也是不然，止既不立，自责而死，则是能自讨矣，又何赦之有？盖因鲁往会而着其臣子，私諡之罪尔。悼公立二十四年，止既自责而死，乃立其弟斯是为元公。
二十年春王正月
一时无事书首月存天道王法也
夏曹公孙会自鄸出奔宋
会者公子喜时之子喜时者，所谓子臧是也；鄸其采邑也，凡奔未有言自者，此言自鄸，盖大夫有罪，自归其邑，以待放也，凡大夫待罪于邑，君赐之环，则还赐之，玦则去，然春秋时，臣能専其邑无不畔，其国者，能使其众无不要其君者，以臧武仲之智，犹据防以求后于鲁，是以孔子讥之，以为大乱之道也。故深察夫公孙会之，自鄸奔宋也，其贤于臧武仲逺矣故春秋因其奔，而书自鄸以别之。
秋盗杀衞侯之兄絷
此罪衞侯宠任其兄至，能夺大臣官邑，以故为盗所杀，而不忌也，然以左氏攷之则杀絷者，齐豹也，豹为衞司冦嗣守大夫，其书为盗，所谓欲求名而不得者也，而衞侯以千乘之国，不能保其兄，则其政可知也。
冬十月宋华亥向宁华定出奔陈
宋元公无信，多私而恶华，向之族，于是三子谋曰：亡愈于死，先诸遂干君而出奔于陈，夫三子者，同时而出，又同奔陈，是将为国患，不可不虑也。
十有一月辛卯蔡侯庐卒
蔡平公立八年其子朱立是为悼公
春秋集注卷三十三
钦定四库全书
春秋集注卷三十四
宋 髙闶 撰
昭公四
二十有一年春王正月葬蔡平公
因鲁往会而着其臣子私諡之罪
夏晋侯使士鞅来聘
晋顷公即位六年矣，公以晋昭见止之故，不复往朝，今使士鞅来聘，而孙叔婼，为政季孙欲恶于晋，乃使有司从齐鲍国之礼，士鞅怒曰：鲍国之位下，其国小，而使鞅从其牢，是卑敝邑也，将复诸寡君，二十三年，晋人遂执婼，夫惟礼可以定国，而宾客牢礼，不以命则长，此安穷，吴征百牢，自归费始乱，生于交际之间，礼好不结，而财求无度，则聘义亡矣，盖自是聘不复志也。
宋华亥向宁华定自陈入于宋南里以叛
去冬三卿出奔陈，既出，则义与君絶，今乃同入于南里，是犯君也，犯君当诛，宋公不能讨之，而南里之人，又不能为君絶之反为三子所据，则是宋之纲纪尽弛矣，书自陈者，陈有奉焉故也。
秋七月壬午朔日有食之
日食虽有常度亦人事所召有食之者
八月乙亥叔辄卒
事业无见于经而卒之者为叔肸崇也
冬蔡侯朱出奔楚
朱立已逾年矣，而隠世子有之，子东国，以世嫡之故，攻朱而自立，故朱出奔楚，以其不正，不能自固其位，故称名以絶之。
公如晋至河乃复
公以士鞅来聘，故往朝之，而晋复辞公故复，凡公如晋而复者六，盖鲁衰而朝于齐。晋，晋愈强，则其往也愈数，及其又强而鲁益衰，则往而辞焉，春秋盖伤，鲁之削也滋甚，而不能以义自强尔。
二十有二年春齐侯伐莒
齐北郭啓帅师伐莒，莒败齐师于寿余，于是齐侯亲伐之，莒子，行成焉盟，莒子于稷门之外，夫齐景矜而自功如此，安能及逺哉
宋华亥向宁华定自宋南里出奔楚
大搜于昌间
三家卒徒，至是益众，故于搜复加大字，所以甚三家之盛，所以见公室之卑也，昌间言非其地。
夏四月乙丑天王崩
景王在位二十五年，世子寿蚤卒，爱子朝而欲立之，国人弗顺，乃立子猛。
六月叔鞅如京师葬景王
天子崩，天下诸侯九夷，八蛮莫不奔其丧，故七月而葬者尽天下，臣子之心使逺近得会其葬也，今天王崩，诸侯无一奔丧者，昭公但使叔鞅往会之，又以三月而葬，是天子而用士庶人之礼也。凡言葬王，则知往京师矣，必曰：如京师者，别乎以自行，为文者也。
王室乱
春秋记事，必指其实下书，王猛子朝之事，自足以见王室之乱，而圣人乃于此不隠其辞直云尔，何哉？前此者，王室衰微，犹未至于乱也，故圣人每扶而尊之，言王则曰天王不混称于吴，楚也，言周则曰：京师不下，同于列国也，王败于郑而书，蔡人衞人陈人从王伐郑，以诸侯不可敌王，故以自败，为文也，以至襄王出奔，而书天王出居于郑，晋侯召王而书天王狩于河阳王，臣虽微者亦序于诸侯之上，则所以严其名，分者至矣，故凡王室，可讥可贬者皆迁就，其辞而为之隠避，今景王不能正其家而致诸子之争立，于是尹氏，召伯，毛伯，欲立王子朝，而刘子，单子欲立王猛，二子相争，遂以干戈相向，迭胜迭负，五年之间，国无定主，王室之乱，莫此为甚。故特书之，然庄二十年，惠王有子頽之乱，僖二十四年，襄王有子带之乱，春秋不书王室乱，何独于此乎书惠，襄二王乱不在已，今景王之乱，乃自取之，是王室自乱，盖有甚于惠襄者，且天下不可一日无君，而二子争立，五年始定，呜呼，王室者，诸夏之本也，枝叶未有害，本实先拨，诗人尚以为戒，况枝叶己雕瘁，而本又蠧坏若此乎？圣人于此，所以特书王室，乱者深悼，周之不复兴，且罪诸侯之不一救也。
刘子单子以王猛居于皇
猛悼王也，子朝乃猛之，庶兄有宠于景王，王欲立之，刘单不可，故景王崩，既葬而子朝，遂作乱也，以王猛居于皇者，避子朝也，以者行其意也，贵则行乎贱，大则行乎小，此君臣也，而以行其意，言者君昏不能正，国危不能正，乱而后谋之，犹行其意也，盖猛位未定，进退在二子见景王不早定，以致二子敢専之也？皇者畿内之邑，不言出，而言居者，猛所得有也，未逾年而称王，示当立也。其名之明，虽有当立之义，未能自定也。君前臣名，刘单不名，而王名不嫌于倒置乎？曰：君前臣名，常礼也，礼当其变，臣有不名，而名其君，不嫌者矣，惟可与权者，能变而不越乎中。
秋刘子单子以王猛入于王城
王城者，天子西都，非宗庙所在，而子朝之党在焉，故言入景王失道，不能蚤正，王猛之位，终致子朝争立，故二子既以王猛居于皇又以王猛入于王城，再书刘子，单子以王猛其辞，繁而不杀，则必有大美恶焉。
冬十月王子猛卒
居丧而称王者，明当嗣也，出而言，居者如成君也；卒而书子猛者，盖生已正其当王，故死，以未逾年之君，书之也，不崩不葬，降成君也；按子朝告诸侯之辞，曰：穆后及太子寿，早夭即世，刘单赞私立，少以间王室，夫猛者太子之母弟，虽与朝皆景王子猛，幼而嫡朝庶而长，而子朝之言，乃惟太子为嫡而已，欲以长夺之，岂知太子之母弟，亦嫡乎？凡立后之法，先立嫡无嫡，则立子尔。立嫡者，以嫡为重，故太子死，立嫡孙，未有嫡孙，则立太子之母弟，以母嫡故也。立子则从诸子之长者立之，均吾庶子故也。今猛又卒，于是又立猛之母弟，王子匄，是为敬王。
十有二月癸酉朔日有食之
杜预曰：以长歴推校，前后当为癸夘朔盖，癸酉，篆相类而误也。夫日食虽有常度，亦人事所召，有食之者。
二十有三年
敬王即位
春王正月叔孙婼如晋
邾人城，翼师自武城还，鲁人谲而取之，邾人愬于晋，晋人来讨，故叔孙婼如晋也。
癸丑叔鞅卒
晋人执我行人叔孙婼
晋人以我取邾师为罪，而执我行人，然此非大怨也，其实则为二十一年，士鞅来聘，以鲁为卑已故也。
晋人围郊
郊王畿之邑，不系之国者，天下皆王土也，王臣亦无所系，盖土无二王，所以别异于诸侯也，春秋诸侯，更相侵伐，未尝敢及于周，盖外相攻夺以倾天下之势，其心实无王，而内不敢犯，王室者，惧天下诸侯执言而攻已也，此围郊者，子朝在焉故也。晋人助王以讨子朝之乱，既不书，大夫之名不称师，而曰人者微之也，事不克济，无功而还，勤王之举，果如是乎？故书晋人围郊以罪之。
夏六月蔡侯东国卒于楚
前年，蔡侯朱来奔，楚而东国，以世子之嫡，遂自立，楚人直朱而召东国，东国因朝于楚而卒，故贬而不葬，凡立三年，其弟申立。
秋七月莒子庚舆来奔
庚舆，夺正而立，又不安其国而出奔于鲁，如匹夫之逃，故称名，与郑伯突同莒人，后迎郊公为君。
戊辰，吴败顿，胡，沈，蔡，陈、许之师于鸡父，胡子髠，沈子逞灭，获陈夏齧。
此见吴之强而楚人益弱，故先贬吴以抑其横，夫顿胡沈，蔡，陈、许，皆楚与国也，吴伐州来，楚人帅六国之师救之，于是吴人御之，尽败其师于鸡父，凡直以败为文者不分，君臣举师为重，然此六国之师，亦皆略而不叙也。顿胡沈，则其君自将，蔡陈许则大夫帅师，是以其次如此也，然不书楚而举六国不君，不大夫者，是时，中国有子朝之难，而诸侯安然不救，乃助楚以攻吴，圣人贱其背，华而即夷，故并罪六国，有同夷狄，以夷狄败夷狄，则楚尤不足道也，终君之终，大夫之者，灭获也，其言胡子髠沈子逞灭者，深恶二国之君不以礼义自守，而服属于楚，为吴所败，不得其死，故以自灭，为文也，君死而云灭者，小国悉师而行，一败而俱亡之辞也，故郑弃其师，齐人殱于遂梁亡，胡子髠沈子逞灭，皆自取之也。陈夏齧不言，执而言获者，甚之也，夫六国之师，尽为晋所败，二君见杀，一大夫见获，背华而即夷者，其效如此，此万世人君之戒，是以谨而日之。
天王居于狄泉
着有天子也，然猛之母弟，始立而遽称天王者，盖景王之崩，逾年矣，旷年不可以无君，故逾年则称之，且明正也，又以着天下已有主，而子朝不可乱之也。其曰居于狄泉者，复避子朝且罪，诸侯不赴难也，狄泉在王城之侧，周墓所在也。
尹氏立王子朝
以诸侯不勤王，王师不胜嗣君，出居于狄泉，故尹氏立王子朝，立者簒辞，盖嗣子有常位，故不言立，此言立者与衞人立晋同然衞称人者众人，同欲立之也，合众人所同，愿犹且不可，今尹氏以一已之私而立之，以致周室之乱，罪在尹氏也，尹氏即尹子，此称氏者，着其世，执国柄也然衞人立公子晋，祗称晋而已，此称王子朝，何也？不称王子，则嫌若尹氏之朝，异乎衞之晋也，文势当然。
八月乙未地震
地道安静，以震为异，当是之时，祸乱极矣，日至三食，地为再动。
冬公如晋
为叔孙婼故也
至河有疾乃复
公两朝晋而一见，止五如晋，而四不得入，惟此有疾而复，然犹书乃者，盖难辞也，逮于有疾，乃复尔杀耻也，然公之进退得以自専，因疾而还。可得言之。若夫大夫则不得废君命，疾不可书，书之，是许其复也，故公子遂至黄有疾，乃复？卒于垂，不言有疾也。
二十有四年春王二月丙戌仲孙貜卒
此孟献子之曾孙，孟僖子也。初，公如楚，僖子为介，不能相仪，及楚又不能答，郊劳僖子病之，乃讲学焉，苟能礼者从之，及其将死也，召其大夫曰：礼，人之干也，属説与何忌于夫子而师事之，而学礼焉，以定其位，故孟懿子何忌？南宫敬叔説皆师事仲尼，仲尼曰：能补过者，君子也，诗曰：君子是则是效，孟僖子可则效矣。
叔孙婼至自晋
夏五月乙未朔日有食之
日食虽有常度亦人事所召有食之者
秋八月大雩
因旱祭志僭也
丁酉杞伯郁厘卒
冬吴灭巢
巢楚邑襄二十五年，吴子遏伐楚，门于巢，巢人射而杀之，至是，吴因两女子争桑相攻，遂举兵，肆其毒于巢而尽杀之，故书灭与州来同。
葬杞平公
因鲁往会而着其臣子私諡之罪
二十有五年春叔孙婼如宋
婼之聘宋，且为季氏逆女也，书之以见宋曲棘之役，不忘敦笃于急难者以此。
夏，叔诣会晋赵鞅，宋乐大心衞北宫喜郑游吉，曹人，邾人，滕人，薛人，小邾人于黄父。
谋王室也，自二十二年，景王崩，王室乱，天王播越，在外诸侯，皆莫奔救，四年之后，晋始为此会，而诸侯不至，但合诸侯，大夫以谋之，令诸大夫具戍曰：明年将纳王，夫王室之急如此，岂可坐待明年哉？然则诸侯不行，无安辅王室之心可知矣。然而此会诸侯，犹有善意也，故无贬辞，惟书诸国大夫，见诸侯之无霸也，叔孙昭子曰：诸侯之无霸也，害哉！季世之事，岂特诸侯以为害王室，实下赖，霸者亦有望焉。且王室之乱，如此之甚，有霸者作苟能举法以定之，如齐桓公盟首止，以定王世子郑，晋文公诛叔带，以入襄王，岂不美哉！桓文不作，朝猛相竞，王室世臣，不能明先王一定之制，顺非而废嫡，使顷公而为桓，文果至是乎！是以圣人伤王室之乱，而又于此着诸侯之无霸也。
有鸜鹆来巢
刘向曰：有蜚，有蜮不言来者，气所生，所谓眚也，鸜鹆言来者气所致，所谓祥也，鸜鹆，虽飞禽多穴居窟中，或在枯木之窍，此非结巢也，今云来，巢亦异矣，先儒以为非中国之禽，则非也。攷工记又从而和之，曰：鸜鹆不逾济，以今观之，鸜鹆，所在有之尔，彼殆不知圣人所书之意而强为之説也传曰楚幕有乌，楚师其遁，又曰：城上有鸟，齐师其遁，盖禽乌所集，必于无人之处，今鲁之国政，出于三家人皆归之，而昭公孤立于朝，又不安其国，数欲如晋，故鲁之公室，荒凉寂静，閴若无人，将为丘墟而鸜鹆，以穴处之，禽亦来巢，也如髙宗肜日之书，有飞雉升鼎耳而雊，诸儒妄推五事，不修之验，符于灾异之説亦非也髙宗祭祀特丰于祢宫，而简于祖庙，故既祭成汤之后，明日将绎而祖庙之中已絶人迹有飞雉升鼎耳而雊焉，所以祖已训诸王作髙宗肜日之书而特言，典祀无丰于昵也。
秋七月上辛大雩季辛又雩
旱既太甚，因一月再雩，而志其僭且数也，季辛不言，大蒙上文可知也，凡雩，不日以再雩，故日言上辛，季辛不言辰者，不卜故也。夫雩不再者也，雩而又雩，欲聚众以逐季氏也，此昭公之失也，昔樊迟从孔子游于舞雩之下，而问崇德，修慝辨惑，子告之曰：善哉问，先事后得，非崇德欤？攻其恶，无攻人之恶，非修慝欤？一朝之忿，忘其身以及其亲，非惑欤？盖指此也。
九月己亥公孙于齐次于阳州
公将去，季孙意如伐之，不克，反为季氏所逐，其曰孙于齐者，臣子不忍斥君之奔也，次于阳州者不得入于齐，待命于其境上公为国君，而失守社稷，既孙于齐，又不得入，次于阳州，困辱甚矣，且鲁之失政也，数世矣，在易屯之九，五曰屯其膏大，贞凶，盖当屯之时，居君之位而膏泽，不下于民，是威权去已也，威权去已，而欲骤正之，是凶道也，昭公徼幸，一发而卒于见逐，以死与髙贵郷公无以异焉。
齐侯唁公于野井
吊生曰：唁唁者，安慰之辞，若以齐侯之彊，自可连诸侯之势，问季氏之罪以纳，昭公易为力尔，今徒唁之以虚辞相恤而已，是匹夫之爱，非患难相济之正也，凡唁皆造其所居，其曰于野，井者，齐侯将唁公，公自阳州逆之，盖为恭也。
冬十月戊辰叔孙婼卒
此豹之子，昭子也，观意如之，稽颡于昭子，叔孙之以逐君责意，如其事可见矣。而季孙请纳公婼，遂往告公于齐，公许之还，既而季孙有异志，婼以忧死，夫婼不忍自同于季氏，而谋纳公正也，不忍见欺于季氏，而反自杀，忠也，故婼至自晋，先书其姓氏春秋，特以死襃婼也，其子不敢嗣，是曰成子。
十有一月巳亥宋公佐卒于曲棘
宋公将为公故如晋，卒于曲棘，盖已出其国都，故书地，季孙娶于宋，元则宋元意如之，外舅也，不此之顾，而欲求纳公，是以正伦恤患为心，而不匿其私亲之恶，盖激于义而发于诚，其贤于当时，诸侯逺矣故虽卒于封内，特书其地以别之，所以罪齐，晋失方伯，连帅之职，无大国字小之义，而哀宋公，有其志而弗遂也，凡立十五年，其子栾立，是为景公。
十有二月齐侯取郓
前书公孙于齐，次于阳州，齐侯唁公于野井，示昭公于鲁未絶也，特罪季氏，以臣逐君尔，此书齐侯取郓，则见公已絶于鲁矣，郓鲁邑也，公不能有，而齐侯取以居公，此乃所以罪公不能保其社稷，而见逐于其臣也，外取邑不书，书之未尝不称人，而独此称齐侯者，以齐侯不义季氏之强，而闵昭公之羁穷也，于是取郓以居公而齐无私焉，故春秋与其爵，然而齐侯先许公以千社而弗致，乃取鲁邑以塞前言，故书取郓以罪之，嗟乎！齐侯若以取郓之力，会诸侯声，季氏逐君之恶，讨其罪，以纳公犹反掌尔，徒区区取一邑居之，见齐侯无意于纳公矣，公犹不之悟，乃居郓，三年以待之，及见其终无意，然后之晋，亦已晚矣。
春秋集注卷三十四
钦定四库全书
春秋集注卷三十五
宋 髙闶 撰
昭公五
二十有六年春王正月葬宋元公
三月而葬简也且鲁往会着其臣子私諡之罪
三月公至自齐居于郓
入鲁境，故书至犹在外，故书地，公虽不得至齐，然得见齐侯，故书曰至自齐，凡公行，反而告庙，则书至在外，虽不告而书至者，所以存公也，公有朝廷不能居之，反为季氏所逐，今出居于外，又不能告，赴于诸侯，以诛絶其乱臣贼子，但假齐侯之力取，郓而居之，亦可怜哉！
夏公围成
春秋未有以兵自围其国之邑者也，成乃吾孟氏之邑，而公自围之，若异国，然公之失政可知也，时齐侯将纳公，反惑幸臣之説使公子鉏帅师从公围成，不书，公以齐师伐成者，恶齐受季氏之赂而有异志焉，虽得其师，不足以也，故独举公以为重，且见国内皆叛公也，呜呼！君失国，臣叛君，春秋书公围成，而意在是矣。
秋公防齐侯莒子邾子伯盟于鄟陵
公失国而防诸侯者，何求入也？求入不能主，晋而主齐，故齐侯矫为此盟，以莒邾，皆鲁之与国故也。惟齐侯不信，虽谋纳公而不能，是以此盟不日，不月不为信，辞也。
公至自防居于郓
以防致者，见鲁之臣子，以诸侯欲谋纳公，不急助之，反使吾君栖栖，然复居于郓也。
九月庚申楚子居卒
楚平王也，立十三年，其子轸立楚子卒，义见宣，十八年。
冬十月天王入于成周
尹氏召伯毛伯以王子朝奔楚
立王子朝，独书尹氏而奔楚，并举召伯，毛伯者，明罪本于尹氏，先治其逆首而后治其从也，二十三年，先书天王居于狄泉而后书，尹氏立王子朝，此年先书天王入于成周而后书，子朝奔楚者，由嗣君不自正，故乱臣得以乘之，及能反正，然后罪人窜迹，皆上之人有以召之也，书奔楚者，见天王之令不行于天下，故逋逃罪戾之人，楚敢受之而不归也。
二十有七年春公如齐
公至自齐居于郓
公至自齐，居于郓者二至自防，居于郓者一至自干侯，居于郓者一书至，书居不外公也，我君故也，君播越于外，不得其所，而鲁国臣子之义可絶乎春秋之作，明君臣也，君臣之义明，而天下安且治矣。
夏四月吴弑其君僚
此公子光弑之也，吴王夀梦四子长曰诸樊，次曰余祭，次曰夷昧，次曰季札，季札贤，欲立之，札不可，于是兄弟更将以次传国于季札，季札，终辞不立，则诸樊之子光以嫡孙当立，而夷昧之子僚，乃以父故遂继立焉，于是光弑之而立也，不直书，光弑者，光既以嫡孙嗣立，故举国以弑举国则光，罪在其中矣，然则春秋不专罪光乎？曰：季子之言，春秋之防也，季子曰：尔杀吾兄，吾又杀尔，是父子兄弟相杀，终无已也。圣人度义之轻重，与时推移，故汤，武之事，不以为非，然有汤武之志则可也，或曰光之志，亦可取乎？曰：篡已成矣，春秋成其为君，尔犹齐桓，晋文本志，岂专为天下哉？然功及于天下，故圣人成其为霸，光愈于篡，而乱国者也。桓，文愈于不善而无功者也，春秋彼善于此，则取之尔。
楚杀其大夫却宛
却宛直而和，国人説之费无极谮于令尹子常而杀之，以其君不明，故臣得以专其威，以至杀其大夫而莫之止，故举国以杀义见僖二十八年。
秋，晋士鞅，宋乐祁犁，卫北宫喜、曹人，邾人，胜人防于扈，此防本于戍周也，戍周者，以朝在楚故也。而鲁卿不防者，诸国因谋纳公故也。晋人取货于季氏，遂弗克纳，而此防具书卿名者，不可以不克，纳公之故，以掩其谋，戍周之善，故録之亦以见诸侯，大夫皆专权，无君与季孙意如等尔。
冬十月曹伯午卒
曹悼公立九年其弟野立是为声公
邾快来奔
快之书，亦三叛人之党，鲁为逋逃之薮而受之，岂所以为训也。此鲁之彊，臣所以逐君也，逐君而邾快来奔，各从其类也。
公如齐
复自郓行
公至自齐居于郓
齐侯饮公酒，使宰献而请安公以齐之卑我也，遂归，而明年如晋，据范献子之言曰：季氏有齐，楚之助，然则齐固助季氏，安肯纳公。
二十有八年春王三月葬曹悼公
六月而葬简也且着其臣子私諡之罪
公如晋次于干侯
公之奔也，不知先如晋而连年如齐，皆不见礼，乃始如晋，此晋所以不纳公也，次于干侯者，以不得入于晋，次于晋境而已，公之失所益甚矣。
夏四月丙戌郑伯宁卒
郑定公立十六年其子虿立是为献公
六月葬郑定公
三月而葬简也且着其臣子私諡之罪
秋七月癸巳滕子宁卒
滕悼公立二十五年其子结立是为顷公
冬葬滕悼公
因鲁往防而着其臣子，私諡之罪，且公不在国，凡丧葬之礼，皆季氏专之也。
二十有九年春，公至自干侯，居于郓，齐侯使高张来唁公。
唁于野井，齐地也，唁于干侯，晋地也，今在郓乃鲁地，故但书来而已，齐侯，今复唁公者，以公自郓如晋而不为晋所纳，故使高张来唁，乃所以嗤公也；然此浅事也，而书于经者罪，齐侯不修，方伯连率之职，以讨意如之，罪也。
公如晋次于干侯
齐侯唁公，比公于大夫，故公复如晋，冀，晋见恤也，而晋复不受公，故次于干侯，在易坎之井，曰：来之坎，坎险且枕，入于坎窞，勿用此昭公之象也。诸侯出奔狼狈，未有如公者，春秋书公狼狈之甚，如此者，所以深罪，季氏之施恶于公，与诸侯之不救也。
夏四月庚子叔诣卒
叔诣欲纳公而卒，季孙意如曰：叔诣无病而死，此天命无公也，非我罪也，观意如此，言逆莭甚矣，宜公之不能忍也。
秋七月
一时无事书首月存天道王法也
冬十月郓溃
此齐侯诱之使溃也，所以责郓也，郓固畏季氏，以齐侯故居而不惮，今齐不终，惠固不足责，而郓亦不可溃败而叛，公也，虽然，君子无入而不自得焉，以顺民之心，而民自归之，故诗曰：在彼无恶，在此无斁，今昭公居于国，国人逐之，出居于郓，适去而郓溃，见鲁民皆叛，但知畏季氏而不宁公也，故谷梁子曰：昭公出奔，民如释重负，圣人书之，以为万世人君之戒。
三十年春王正月公在干侯
在干侯者，以郓溃故也。公出至此五年矣，公虽在郓，犹在鲁也，自去年郓溃而公无所归，遂寓于晋，而国内阙然无君，故每岁于朝正之时，书公所在，则存君父罪，臣子讥诸侯之义皆可见矣。
夏六月庚辰晋侯去疾卒
晋顷立十四年卒，其子午立，是为定公，时公在干侯，盖晋地也而不吊其丧者，晋不受故也。
秋八月葬晋顷公
三月而葬简也且着其臣子私諡之罪
冬十有二月吴灭徐徐子章羽奔楚
徐本夷狄，自齐桓时，自附于中国，而爵为子，今背华而即夷，故楚人以为贰于吴而执之，吴人以为贰于楚而灭之，夫附中国，则与于中国之防盟而附蛮夷则，遂至于执其君而灭其国，然则附蛮夷者，可不戒哉！凡国灭，君奔不名，而徐子独名者传以为徐子已服矣，后复奔楚，以经义攷之为信，彼既降于楚矣，安有兴复之志乎？生名之着其絶也。
三十有一年春王正月公在干侯
着公不能外内乆失其所鲁国阙然无君也，干侯曰：在而郓曰：居者郓，鲁地公所有干侯，晋地，非公所得而专也，故春秋凡言居者，境内之辞，如天王出居于郑之类是也。凡言在者，境外之辞，如公在楚之类是也。
季孙意如防晋荀跞于适歴
夫晋为盟主，不讨意如之，罪以昭霸，讨又使其卿与之防，而议纳之，呜呼！此又何议之有？是奬乱臣以安其意也。
夏四月丁巳薛伯谷卒
入春秋以来，惟庄三十一年书，薛伯卒，及此始书名。
晋侯使荀跞唁公于干侯
秋葬薛献公
季氏恐失邻国之欢故使人防其丧葬
冬黑肱以滥来奔
邾子封黑肱于滥，若谓之邾黑肱，则邾大夫矣，而非也，若谓之滥，黑肱则滥之君矣，亦非也。诸侯不得擅相，封其籍不通乎天下，故谓之黒肱以滥而不系之邾，则见滥已非邾所有矣，所以罪邾之专封也，三叛人以地来奔，皆公不在国，季氏受之，盖以类至也。
十有二月辛亥朔日有食之
日食虽有常度亦人事所召有食之者
三十有二年春王正月公在干侯
每歳正月必书，公所在者，不与季氏专正朔也，昔唐沈既济论史谓武后不当立，纪当系于中宗，每歳首当书，帝在房陵，然后系以武后之行事，是亦不与，武后专国政，得春秋书昭公之防也。
取阚
此承上文言在干侯之取也，阚虽叔孙氏之邑，乃鲁羣公之墓所在也。公在干侯，使人诱取之，而春秋与外取邑，同文者，着公在外，得邑于季氏，犹取而后得，是已絶于鲁矣。
夏吴代越
前此越与楚子伐吴，故吴始用师于越，而国自是亡矣。
秋七月
一时无事书首月存天道王法也
冬，仲孙何忌防晋韩不信齐髙张宋仲几，卫世叔申，郑国参，曹人，莒人，薛人，人，小邾人城成周。
自子朝之乱，诸侯戍周，至是，王使告于晋，请城成周，以休请侯之戍，于是何忌往防诸国，大夫城之，天子有道，守在四夷，今至于城王，都可以不书乎？成周乃天子所在，而大夫城之曾縁陵之不若，故列数大夫，所以贬诸侯也，孔子曰：天下有道，则政不在大夫，今城成周，葢天子之事也，而大夫主之，是时，天子微，诸侯又微，故权在大夫也，不言城，京师而言，城成周者，不与大夫城京师，故以国举之所以见京师之弱，诸侯大夫之强也，申世叔仪之子参，子产之子何？忌者孟僖子之子也，夫古之人三月无君，则吊公之出也，今八年，公为旅人，而何忌不能从，季孙逐君而何？忌不能去，虽受晋命，城成周，然不告于公，而自往防之，此实覩文知罪，不待贬絶而自见也。
十有二月己未公薨于干侯
昭公自出奔之后，如齐如晋，次干侯者再，居郓者四，所以奔走往来于道路中者，冀以求纳也。初，鲁之臣亦意其复国，故未忍絶之所以待公者，犹若在国然，然而齐晋终无意，公亦遂絶望自郓溃之后，遂茫然无所归，因止于干侯，故每岁书公在干侯，以明公内为强臣所逐，外无大援，见纳卒为旅，人死焉，薨于干侯，着不复国也。
春秋集注卷三十五
<经部,春秋类,高氏春秋集注>
钦定四库全书
春秋集注卷三十六
宋 髙闶 撰
定公一
元年
公虽即位在六月，然亦统此嵗也故即称元年，不书正月者，是时季孙专国，昭公薨于干侯公尚未立国，未有君以承正朔，故畧而不书，所以黜强臣，而存公室也。
春王三月晋人执宋仲几于京师
春秋之法，诸侯不得专执，况大夫乎？宋仲几防城成周，乃不受功，苟莫之讨，则诸大夫不聴于一正，事不成矣！然韩不信，不请于天子以陪臣而敢擅执诸侯之大夫于天子之侧，亦可谓无忌惮矣，此履霜之渐，故称人以贬之，不言执于成周，而曰京师者，自诸侯言之，以明天子在是也。盖天子所居，自诸侯言之，则称京师，鲁君臣朝聘皆称如京师，是也。自周言之，则以地名为别，王猛入于王城，天王入于成周，是也。景王以前都王城，因谓王城为京师，至敬王始都成周，则谓成周为京师，故诸侯之大夫奉王命而城王都，则亦自周而言，城成周，及晋人不以王命执仲几于成周，则自诸侯而言京师也。
夏六月癸亥公之丧至自干侯
公薨，至今半岁余矣，季氏不以国君丧礼，迎之者谋废公衍，公为而立定公故也。立衍为则，不利于季孙者也，是以详着其日，以见鲁国臣子忽慢无君之甚。
戊辰公即位
凡即位，不日，此书日者，非正月朔旦故也。国家不可一日无君，昭虽在外，犹鲁君也，自薨，至今统纪之絶若是其乆也故圣人日以谨之尔。季氏既逐其君，君薨，又不即以国君，丧礼迎之，今又废其嫡嗣，而专立其弟，公子宋，宋于授受之际，不择所防，汚于伪诱于利，昭公丧至五日而殡，遂自即位，此非受之先君，而专受之意，如者也，既为意，如所立，故不复讨意如之，罪在易渐之象，曰：日进得位，往有功也，进以正，可以正邦也，岂有进不以正，而能正邦者哉！
秋七月癸巳葬我君昭公
昭公薨于外，凡半岁余，始以丧归，今归及周月而遽葬，葬于墓道南，是终不同乎？先君也，见鲁之臣子无恩于先君如此，仪容讲明曰昭，此又其臣子私諡也。
九月大雩
因旱祭志僭也
立炀宫
昔季氏行父尝立武宫矣，炀公比武宫尤逺盖伯禽之子，庙毁久矣，季孙意如之，逐君也，惧而祷焉，昭公薨，季氏以为应，遂为之立宫，盖季氏用此欺人，若曰昭公之死，鬼神实贬之也，春秋诛其意而微其辞，但书立炀宫，而季氏行事之迹，自可见矣。此之谓世济其恶也，而公从之，公之恶可知矣。
冬十月陨霜杀菽
建酉之月，陨霜杀菽，害于民食是异，而且灾也，五行志曰：菽草之难杀者也，言杀菽则知草皆死矣，言不杀草，则知菽亦不死也。董仲舒以为，菽，草之强者，天意若曰加诛于强臣，而杀菽者，微见季氏之罚也。是时季孙强甚，故大雩而陨霜，雨旸寒燠，为之失序。
二年春王正月
一时无事书首月存天道王法也
夏五月壬辰雉门及两观灾
雉门两观，皆天子之制也，鲁僭久矣，今天示灾，故因而着之，与郊牛之伤同义，所以正天下之大典也，然两观设于雉门之上，但书雉门灾，则知其及两观矣，必书及两观者，所以重着其罪，此圣人之深意也。
秋楚人伐吴
吴人致楚师来伐，已遂败楚师于豫章，但书，楚人伐吴者，以囊瓦见诱而败，乃所以恶吴也。
冬十月新作雉门及两观
庄二十九年，新延廐不言作，凡言作者，改旧制而増大之也。鲁僭天子之礼，天示变以警之，今习旧而不知以为非，遇灾而不知以为戒，乃更作而新之，反加其度焉，是鲁之僭窃，终无已也。圣人特书曰：新作重着僭窃之罪，自在定公而不在先君也，定公覩变而益侈如此，无怪乎季氏之胁其主矣，此春秋微辞至意也。
三年春王正月公如晋至河乃复
昭公自有嫡嗣，而季孙意如上，不请于天子，乃专立定公，公为逐君者所立，闻晋怒而往朝焉，晋问其故，且以缓朝见，辞是以公临河而不济也，公之进退，皆失矣。故明年因防而请盟于臯鼬也。
二月辛夘邾子穿卒
夏四月
一时无事首书月存天道王法也
秋葬邾庄公
七月而葬，慢也，僭也，因鲁往防而着其臣子，私諡之罪。
冬仲孙何忌及邾子盟于拔
春秋之季，大国日亢，小国日侵，兵力胜而礼敬亡，故书公如晋，至河乃复，着晋之轻，鲁也，此书仲孙何忌及邾子盟于拔着，鲁之轻邾也，邾子居丧而以吉礼与鲁大夫盟，则其微弱可知，义见昭，十一年。
四年春王二月癸巳陈侯吴卒
陈惠公立二十四年其子卯立是为怀公
三月，公防刘子，晋侯，宋公，蔡侯，卫侯、陈子，郑伯，许男、曹伯，莒子，邾子，顿子，胡子，滕子，薛伯、伯，小邾子，齐国夏于召陵，侵楚。
入春秋来，蔡人首叛中国而附楚，至是，蔡人不滕，楚之凌虐，乃使告于诸侯，首能伐楚者蔡愿为之先锋，晋侯，于是合诸侯于召陵，以救蔡伐楚也，夫楚恃其强，侵害诸侯，晋人上请于天子，大合诸侯以伐之而不能明暴其罪，以行天讨，未及于楚境而还，故书防于召陵侵楚者，以见诸侯不振，不能救蔡，伐楚也，卒使救蔡，伐楚之功归于吴，此年冬，蔡侯以吴子及楚人战于柏举，楚师败绩，是也，夫晋为盟主，大合诸侯，十八国之众，天子使大夫临之，可谓盛矣！乃不能攘夷狄之患，而吴以一国之师败之，此见中国衰微之甚也？召陵近蔡地防兵于此，而欲伐楚，着其师之，不进也，故书侵以罪之，是时，晋荀寅求货于蔡，蔡人弗与，遂辞不进，晋是以失诸侯，中国遂大乱，吴子主黄池之防自此始也。
夏四月庚辰，蔡公孙姓帅师灭沈，以沈子嘉归，杀之，沈不与于召陵者，与楚故也。与楚者不受，晋令也，故晋因使蔡灭之，蔡屡为楚所灭，今而舎楚不易矣，晋侯不能恢宏，霸业求所以服楚而保蔡，从蔡侵楚，固已失之一，沈子不能容而杀之，归恶于蔡，是重楚人怒，蔡而易晋尔，蔡虽齐桓之世不深，即中国非不即中国也，国近，楚有畏焉，不能保其无他也，昭侯毅然弃之，蔡计则失蔡，意则可嘉，乃复为此举，呜呼！使昭侯而知保国则必悔之。
五月公及诸侯盟于臯鼬
此召陵之诸侯也，襄二十五年，重邱之盟，亦防盟异防而不言，公及此书，公及诸侯盟于臯鼬，何也？公以不获见于晋，故因防而求盟焉，则此盟公意也，故特书公及。
伯成卒于防
不言，卒于师者，以不成乎伐楚也，悼公立十二年，世子乞立，是为隐公，七月，其弟过弑隐公而自立，是为僖公。
六月葬陈惠公
此见陈侯背殡，出防也，盖君在殡，则子辞防可也。虽不得已于晋令，而齐亦止，使国夏来尔，况召陵之役，不成于伐楚，是以君子恶之，且因鲁往防着其臣子，私諡之罪。
许迁于容城
自叶迁也至是盖四迁矣其防弱可知也
秋七月公至自防
晋以伐楚召诸侯而以防致者见不成乎伐也
刘卷卒
召陵防罢而卒，则知臯鼬之盟，以疾不预也，不曰刘子卷者，非列国也，先王之制，内诸侯，禄外诸侯嗣，此三代之礼所最重者也，经未有以言之观乎？刘卷卒，则可信矣。
葬悼公
因鲁往防而着其臣子私諡之罪
楚人围蔡
以召陵之防，诸侯见侵，且为沈子故也。然此楚子也，贬而人之者，楚子以一裘之故拘，蔡昭三年，此无道之甚也？然蔡昭惜一裘之微，受谮几死，归而谋伐其不量力，亦已甚矣。
晋士鞅卫孔圉帅师伐鲜虞
葬刘文公
尹氏王子虎，皆不书，此书葬者，以鲁方与之防而特往葬之，且着其僭也，凡大夫卒，以字配諡，如祭仲夷伯之类是也。刘卷，虽天子之大夫，岂可僭称公乎？虽天子赐之，諡而称之。亦非礼也。
冬，十有一月庚午，蔡侯以吴子及楚人战于柏举，楚师败绩。
春秋搂诸侯以伐诸侯者，皆不言以以者，彼非起意于用兵，而我行其意也，楚人围蔡，晋师不出，故蔡侯弃晋而求救于吴，吴子初立，无意用兵，而蔡侯以之战焉，遂败楚师于柏举，柏举，楚地也，其不以楚决吴战者，不使楚为主也，春秋内诸夏，外夷狄，故以蔡主之也，称吴子者，善其能佐中国，而攘楚也，晋合十八国之君不能救蔡，伐楚而吴子救之，伐之，此晋吴之事，强弱之势，较然可见，自是诸侯大小皆宗于吴矣。
楚囊瓦出奔郑
此柏举之，败将也，书奔郑者罪，郑以中国而主夷狄，奔亡之臣也。
庚辰吴入郢
郢本先王之建国，而楚之先僻在荆山，厥后强大，出并诸侯，遂灭郢而都之，今吴入楚都，而曰入郢者，圣人不与楚人之灭郢，故因吴人之入，而存先王之建国也，与诗存，鄘二国之风同意，夫吴子救蔡伐楚，斯可善矣，然而至于入吴，则吴之志，乃不为蔡也，伍子胥复雠之故也。举吴国而为匹，复复雠，故乘囊瓦之败，长驱入郢，君居其君之寝，而妻其君之妻，大夫居其大夫之寝，而妻其大夫之妻，圣人又恶其乘人之败，而深为利，故反其狄道而称吴，又谨而日之疾其已甚也，夫楚自春秋以来，肆祸于中国尤甚，观其恃甲兵之利，乘时窃号，斥地数千里，以吞以噬，驱逐迫胁，鲁，卫，陈、宋、蔡、许、郑，薛之君望风畏威，惟其指顾奔走之不暇也，齐桓，晋文举中国之众，倾中国之力，止能一盟，屈完于召陵，败得臣于城濮，尔二霸既往，天下诸侯莫有能与抗者，惟柏举之战，吴能胜之，夫柏举之战，囊瓦既奔，吴人长驱入郢，汚其妻夷其宗庙，惨不道甚于水火，蕞尔楚昭，仅以自免，烈此吴之盛也，自是诸大大小，罔不俛首，与吴为防，而中国愈不能抗，至于黄池之防，吴子主焉，而春秋于是乎终矣。
五年春王三月辛亥朔日有食之
日食虽有常度亦人事所召有食之者
夏归粟于蔡
患难相救，有无相赒，此诸侯之正也，春秋之世相攻相灭，此道不行矣，然当是时，诸侯未尝供职贡于天子，至使天王有求于下国，则知夫鲁归蔡粟，非济其难，而赒其无也，盖以蔡与呉相援而败楚入郢，故鲁畏而赂之所人，所以追其意而罪之也。
于越入吴
呉在楚故也。嗟夫！阖闾争入郢之利，而于越入呉，夫差取盟晋之功，而于越入呉，意有所逐，而忧有所忘矣，是以君子终日行，不离辎重，恶轻而戒动也，按昭五年，楚子以诸侯伐呉，而越人已见于经至此，及十四年，至哀十三年，皆书于越，何也？越人自名曰于越，君子名之越，越治国有状，能与中国通，则以中国君子之辞言之，治国无状，不能与中国通，则以其俗之辞言之，越始称人，以其慕中国之义也。改称于越者，恶之也，呉之伐楚，有安中国之意，而越乃乘其士卒罢敝，掩入其国，至十四年，又败吴于檇李哀十三年，又入吴，若为楚复雠者，是以君子恶之，以其本俗之辞，谓之于越，与汉书于越同义，盖于于越，粤皆发语辞，经书于余邱，亦即其自称书之也。
六月丙申季孙意如卒
此季孙宿之孙，悼子纥之子，季平子也，其子斯嗣，是为桓子。
秋七月壬子叔孙不敢卒
此叔孙婼之子，叔孙成子也，无见于经，而卒之者着叔孙之有后也，子州仇嗣，是为武叔。
冬晋士鞅帅师围鲜虞
以四年之伐，未得志故也。兵益愤，义不胜益，是以君子恶晋焉。
六年
是年冬天王避儋翩之乱处于姑莸而经不书
春王正月癸亥郑游速帅师灭许以许男斯归
此见楚之弱也，夫郑许之怨旧矣，小大之不侔明矣，许人本恃楚以固其国，至于四迁，而楚不能为之强，而郑游速，以偏师一出，灭其国，而俘其君，楚则弱矣，而亦已甚焉者也？故谨而日之，岂非楚人累败于吴，故郑因乘许之，防弱而肆其暴耶？许男不死于位，故名之。
二月公侵郑
召陵之盟，口血未干，而郑保囊瓦灭许，故晋命公兴师而讨之，以其为晋出师，故书侵以罪之，是时季孙斯初，嗣卿位陪臣，阳虎执国命，又迫于晋命，进退皆不由公也。
公至自侵郑
公内有强臣不能讨，乃为晋讨郑，内外结怨，危之道也。
夏季孙斯仲孙何忌如晋
季孙如晋聘，且献郑俘，阳虎强使仲孙往报，夫人之币，夫一卿将命，可兼他事，岂可每事一卿乎？故累数之见二卿，为阳虎所制也，呜呼！天子微，诸侯僭诸侯微，大夫凌大夫微陪臣胁，理势然尔。
秋晋人执宋行人乐祁犂
祁犂私与赵鞅饮酒，范鞅言于晋侯而执之，称行人，言不当执也，晋自是失诸侯矣。
冬城中城
成九年，城之矣，此复城者三家，张矣，公之所有者，中城而已，又外有齐郑之怨，故惧而城焉。
季孙斯仲孙忌帅师围郓
郓自昭二十五年，齐侯取之以居，昭公三十年，郓溃，遂贰于齐，至是二卿围，而欲复取之，盖阳虎欲倾季氏，以谋政也，季仲围，而曰阳虎，何哉？虎专季氏，季氏专鲁仲何为哉？
春秋集注卷三十六
钦定四库全书
春秋集注卷三十七
宋 高闶 撰
定公二
七年春王正月
夏四月
两时无事义见桓九年
秋齐侯郑伯盟于咸
二国相约叛晋
齐人执卫行人北宫结以侵卫
以者行其意也，齐侯召防于卫，卫侯欲叛晋，而诸大夫不可，乃使北宫结如齐，而私于齐侯曰：执结以侵我，齐侯从之，卫遂叛既书，行人而又书侵所以着，齐侯之奸诈也，结称行人，明其叛，所当执也，夫卫侯欺其羣臣，以绐晋残，其百姓以奉齐，齐之执结也，固为有罪矣，而卫之无良，又甚焉。
齐侯卫侯盟于沙
执其行人而求盟是劫盟也何有于信哉
大雩
因旱祭志僭也
齐国夏帅师伐我西鄙
齐叛晋与郑盟故为郑伐我且报二卿之围郓也
九月大雩
一时再雩见旱之甚
冬十月
一时无事书首月存天道王法也
八年春王正月公侵齐
公至自侵齐
去年齐伐我西鄙，有辞于我也，公加兵于齐，则无名矣，是时鲁政不复在公矣，而三家者，实使公欲归怨于公故也。春秋因而欲见公之举动，书至自侵，齐者侵齐，本出于三家，而三家者，欲归怨于公，故未逾时而致之，且为下复侵齐，起也。
二月公侵齐
三月公至自侵齐
公逾月之问，再出侵齐，虽三家者之所为，然乍来不得休息，见公之进退，益不自专矣，故两书侵至，以见之。
曹伯露卒
此曹靖公也，自曹悼公卒，其弟声公野立五年，而其弟弑声公而代立，是为隐公，隐公立四年，而其弟露又弑隐公代立，而经不书者，习乱故畧之也凡立四年，其子阳立，遂为宋所灭。
夏齐国夏帅师伐我西鄙
以公不与咸沙之盟，且报此春之再侵也，按昭公之孙也，齐虽不克纳，而有意存之矣，定公即位，未尝修好于齐，故齐比伐我，而我亦再侵齐，观春秋书齐伐公侵，则其曲直可见矣。
公防晋师于瓦
公至自瓦
晋将来救，而齐师已退，故公出而逆之于瓦，瓦卫地也，不书救者，齐师先自退，不因晋救之至也，不以防致者，公非出防也。
秋七月戊辰陈侯柳卒
晋士鞅帅师侵郑遂侵卫
郑伯与齐为咸之盟，卫侯与齐为沙之盟，二国皆为齐而叛晋，晋以是先侵郑，复侵卫，所以絶齐之与国也，夫晋不声其罪，以行天讨，而士鞅专用其兵，又不能取服，故两书侵以罪之。
葬曹靖公
因鲁往防而着其臣子私谥之罪
九月葬陈怀公
此特书月又着其简
季孙斯仲孙何忌帅师侵卫
为晋伐也以其为晋兴师故书侵
冬卫侯郑伯盟于曲濮
结盟叛晋也，去年公侵郑，今年二卿，侵卫皆为晋故而去，鞅又自帅师侵之，故二君同为此盟，以固其谋。
从祀先公
从，顺也，不曰顺者，其事顺其意，则非故变，其辞曰：从也，夫鲁祀之不顺多矣，武公，公在所当祧僖公，闵公在所当正昭公，则又当祀而不祀者也，今当称先公，则尽从典礼，不止为一公设也，然不举所祀之名，不指所祀之所者，非时妄祀，其事可丑，出于阳虎之矫举，故虽礼之，复正者，而圣人实书之，在盗窃宝玉，大弓之上，所以诛阳虎之乱也，当是时，鲁国之政，季氏专之，季氏之室，阳虎有之，鲁之君臣拱手听命，无敢谁何？此孔子所以叹，陪臣执国命，而知三桓之子孙微矣，彼阳虎所以济其奸谋者，必有所挟，故因人之所欲者，而假誉焉，以鲁祀之不顺久矣，举国之人皆以为非，然百余年间，莫或厘正，阳虎一旦去之，自谓足以借誉于国人而已，因得以肆其乱，是为小正，以售其大不正，立小义以遂其大，不义是虎之谋去三桓，意若可善，而其事则乱也，其祀虽顺，而非所当祀也，夫祀者，国之大事，而辞臣贼子，得以专其废，举处其升降圣人，但书从祀先公而意皆可见矣。所谓定，哀多微乱者，意在言外也，呜呼！千载之下，奸伪之迹，祸乱之变，彼得假托以济其私者，岂特一阳虎而已哉！宜圣人之丁宁如此。
盗窃宝玉大弓
明堂位以大璜为天子之器，大弓为天子之戎器，盖成王以是赐鲁是先君之分器也，周官天府之职，掌祖庙之守藏，与其禁令，凡国之玉镇，大宝器藏焉，若有大祭，则出而陈之，既事藏之，然则寳玉大弓，宜藏之祖庙，有禁令焉，今因从祀先公出而陈之，遂为盗所窃，则国乱，无政可知矣。是时公室卑，三桓弱，阳虎以陪臣执国命，将杀季桓子，不胜而出，故因从祀先公窃取寳玉大弓以行，圣人以国之分器藏在宗庙，非阳虎所宜有，又不欲陪臣得夺而莫有抗之者，故书曰盗窃，凡盗窃者，人皆可得而执之也。
九年春王正月
一时无事书首月存天道王法也
夏四月戊申郑伯虿卒
郑献公立十三年卒其子胜立是为声公
得宝玉大弓
阳虎徐思其不义，又国之分器，无益于用，故使来归之，以解众也，若实书盗归，宝玉大弓，则是见盗不禽，非复成国，故秖书得宝玉，大弓以见器之，空还而不获盗者，以正典刑，则亦幸而得之尔。盗窃之罪，于谁责而可乎？
六月葬郑献公
三月而葬简也因鲁往防而着其臣子私谥之罪
秋齐侯卫侯次于五氏
据左氏，则是齐卫二君，同伐晋也，而书曰：次者春秋伤中国之衰，而存盟主也，王道废则存，王霸业替，则存霸公室，微则存公，此春秋拨乱之志也，是以春秋之初不书伐，王春秋之季，不书伐霸，至是，知晋之不足与而齐，卫二君，未可以深罪也，故称其爵。
秦伯卒
冬葬秦哀公
秦哀公立三十六年，世子蚤卒，乃立世子之子，是为惠公。因鲁往防而着其臣子，私諡之罪。
十年春王三月及齐平
鲁与齐平，故书及盖平，八年，再侵齐之怨也，然则鲁已叛晋矣，孔子何为相之耶？曰：是时晋已不能主诸侯矣，孔子曰：如有用我者，期月而已可也，三年有成，此可以有为之时也，而孔子已用于鲁，务崇德矣，与大国为邻，而连兵不已，则无以崇德，故与齐平，然后国可以靖而文徳以修也。
夏公防齐侯于夹谷
及齐平故也。以传攷之夹谷实盟，而齐侯使莱人劫焉，非义也？是以微之不志于经也。
公至自夹谷
夹谷之防齐侯使莱人以兵劫故书至以危之
晋赵鞅帅师围卫
报五氏之师也
齐人来归郓讙龟阴田
夹谷之防，孔子相焉，以礼却齐，齐人愧服，故归三邑以谢，此服义而来归之，故书来归，盖其致之有礼文故也。郓自昭二十五年，齐侯取之以居，昭公寻自有之，讙龟阴亦鲁田始失，不书义见哀，八年，夫孔子夹谷之事，人可能也，而使大国失守，悔过效顺，所不可能也，此修诚之至崇，徳之素感于其人之天，譬如干羽格有苖，非任智者所能测也。子曰：孔子用于鲁，齐人章章归其侵疆，惜乎！鲁不能终用之。
叔孙州仇仲孙何忌帅师围郈
秋叔孙州仇仲孙何忌帅师围郈
郈叔孙氏邑也，公若藐为郈宰，州仇有怨于藐，使其马正侯犯，杀之不能，又使其圉人杀藐，故犯惧而以郈叛书二卿，师师围郈，着家臣专，有大夫之邑也，家臣专大夫，此所谓出乎尔者，反乎尔者也，孔子曰：天下有道，则礼乐征伐自天子出，天下无道，则礼乐征伐自诸侯出，自诸侯出，十世希不失矣；自大夫出五世，希不失矣；陪臣执国命，三世希不失矣；又曰：禄之去公室五世矣，政逮于大夫，四世矣，故夫三桓之子孙微矣，自隐至昭十世，而季孙意如逐，昭公自季文子至桓子，五世而阳虎，遂囚桓子，阳虎事，季平子至囚桓子，不克而亡，歴昭定才二世，而孔子有十世五世，三世之辨者，盖以鲁约之而已，非专指鲁也，自公室而言，则宣至定为五世，自大夫而言，则文子至桓子为四世，言三桓之子孙而不言陪臣者，盖孔子所致，意以戒者，尤在公室，而不在大夫，故再见之，皆据春秋而言也。二卿帅师围郈而不服，卒用反间以出，叛人而后国安于此，见孔子虽未去，司寇已弗用矣，故再书帅师围邑，帅师围之。弗胜，所以着家之，强国政，绌也，不书齐之致，郈者弗子，齐致也。
宋乐大心出奔曹
乐祁犂死于晋，晋人止其丧，以求成于宋，宋使乐大心盟晋且逆，祁犂之丧，大心伪辞疾，于是祁犁之子诉于宋，公而逐之，故以自奔为文，然辞使非大谴，而谗言乘之，罪累上矣。
宋公子地出奔陈
宋公夺地之马，以与向魋，地乃抶魋而夺之，公弟辰，使地出境，以为君礼，于是奔陈，而公弗止焉，不书弟者，罪不专在兄也。
冬齐侯卫侯郑游速防于安甫
三国皆叛晋而防于此者，盖结谋也，晋德之衰可知矣。然春秋卒为晋讳者，以齐景公不足以定霸故也。非王道成不易王，非霸道，立不易霸，此春秋所以定天下之定也，霸统在晋已久，久则难承矣，圣人不忍轻絶之也。
叔孙州仇如齐
夹谷之防，归我郓讙，阴由侯犯以郈奔齐，齐又致郈，是以叔孙州仇，如齐谢焉。
宋公之弟辰暨仲佗石彄出奔陈
辰以公子地故为二卿，所书暨暨者，以者，以彼及此也，夫国君必有左右大臣以辅其政，今宋卿大夫或奔曹，或奔陈，数月之间，五人逃去，则君孰与处矣！盖宋公宠一向魋而暴虐大臣，使骨肉离散，相牵而去，故书宋公之弟辰暨仲佗，石彄出奔陈，以讥之，辰之势力，能使大臣挟之以去，君则其宠任可知矣。
十有一年春，宋公之弟辰及仲佗，石彄，公子地自陈入于萧以叛。
始辰之出奔，非其本心，为佗彄地所疆，故书暨今入于萧以叛，则惑于三子之言而变其初心，故书及始奔书曰：暨恕其不得已也，叛而书曰：及及犹汲汲然辰欲之矣，盖君者可贫可贱，可杀而不可，可使为乱，今辰既出奔，又聚合逋逃之徒，借陈之力，入于萧以叛焉，甚矣！人心之难于善也，今既不能违三子之谋，则其为首恶也何逃？殆习见鱼石，华亥，华宁向定之事，而不知其为非也，然必曰宋公之弟云者，以明宋公宠任之过，不能亲亲以致然，亦见辰之本心，非有叛意也，而三子疆辰以叛，与首恶者无差，故同书以叛。
夏四月
秋宋乐大心自曹入于萧
春四子，入于萧以叛，而宋公不能讨，至是大心亦入于萧以从之，为其从叛人，故不复书叛，此五子者，大为宋患，由宋公宠以向魋故也，然则为人君者，岂可偏有所宠哉！
冬及郑平
平六年侵郑之怨且复着公之叛晋也
叔还如郑涖盟
鲁与郑盟，则是同叛晋矣，郑未来盟，而鲁往涖盟，则鲁衰可知，又见晋定公覇业衰甚故，诸侯多叛。
春秋集注卷三十七
钦定四库全书
春秋集注卷三十八
宋 高闶 撰
定公三
十有二年春薛伯定卒
薛襄公立十三年卒其子比立
夏葬薛襄公
春秋书薛卒者三，而书葬者二，不日不月，略之也，且着其臣子，私諡之罪。
叔孙州仇帅师堕郈
鲁惩侯犯之，难以其险固，恐为国患，故堕之堕邑而至于帅师，是邑之力，足以抗也，前此未有堕邑之事，堕邑乱之至也，传以为是时孔子为鲁司冦，行乎季孙，三月不违，曰：家不藏甲，邑无百雉之城，于是乎堕郈堕费，盖以堕郈堕费，为孔子之功，是不然，鲁以大夫专国政，不臣诸侯，陪臣专家政，不臣大夫，上下循习之所致，非一日矣，苟欲其不叛，在正其本而已矣，诸侯正则大夫正矣，大夫正则陪臣正矣，何城池兵甲之患哉？惟季孙叔孙不知出此，故堕郈堕费，所以讥也，而传反归功于孔子，亦不思之甚矣。
卫公孟彄帅师伐曹
诸侯同叛晋，而齐不能一之，卫之伐曹，亦自适已事而已。
季孙斯仲孙何忌帅师堕费
昔者季氏将伐颛臾，孔子曰：是社稷之臣也，何以伐为冉求曰：颛臾固而近于费，孔子曰：季孙之忧不在颛臾，而在萧墙之内也。今焉费叛，岂非萧墙之内欤？公山弗扰帅费人以攻鲁，鲁人伐而胜之，始堕其城，然弗狃之叛，召孔子子欲往，子路曰：何必公山氏之之也？孔子曰：夫召我者，而岂徒哉？如有用我者，吾其为东周乎！孔子之意，谓天下叛周矣，不狃而叛，季氏亦奚足忧？而能用我使不狃，而兴东周，是不叛也，然则孔子之防逺矣仲由所不知也。
秋大雩
因旱祭志僭也
冬十月癸亥公防齐侯盟于黄
结叛晋也故谨而日之
十有一月丙寅朔日有食之
日食虽有常度亦人事所召有食之者
公至自黄
以叛晋故危之
十有二月公围成
天子令行乎天下，诸侯令行乎一国，故天子未尝有伐诸侯者，诸侯亦未尝有伐其国之邑者，以其令之则从也，春秋之时，天下无王，而诸侯擅命，故有王伐郑之事，陪臣擅国，而权在私家，故有公围成之事，无复先王之制矣，夫先王制国，不过千乘，都城不过百雉，家富不过十乘，以此坊民，诸侯犹有叛者，今费也，郈也，成也，三家之邑也，鲁国之政在大夫，故三家越礼，各固其城，三桓既微，陪臣擅命，而恃其城，数有叛者，故三家亦不能制也，乃至屡围而不克，遂师帅堕之，叔孙既堕郈矣，季氏既堕费矣，孟氏将堕成，而其臣不服，至是公亲围之，亦不克堕，故经书叔孙州仇帅师堕郈，季孙斯，仲孙何忌帅师堕费，而独书公围成，若着公之弱，甚不能堕成也，三子能堕郈堕费，而公不能堕成，则知公室凌夷，而政在三子矣，为国家者，可不慎于礼哉！
公至自围成
国内而以围致者，鲁盖视成如敌国矣，此制国外重之戒也。夫君行而至，必书法所当尔也。然春秋书至，或以防或以地，或以侵伐，盖以时君轻肆，出入无度，举非王命，动非民事，逾时歴嵗宗社无主，朝廷无政，畏途之中，事变莫测，故公行，凡一百七十有六，而书至者八十有二，皆危之也。隐公当春秋之始，天下之乱未甚，故虽有防盟侵伐，未尝致也，至桓二年及戎盟于唐，十六年，防诸侯伐郑，始于此致焉。盖桓公弑君自立，敢外交夷狄，又助篡伐郑，逾年始还故，危之也。庄僖防盟，最数而无致者，时齐侯外攘夷狄，内安诸夏，屡合诸侯，不以兵车，故鲁君之出，无他虞也，惟牡丘之盟，过三时，淮之防，逾年，故致尔成，襄之间，齐；楚，争霸诸侯，日寻干戈，故盟防侵伐，鲜不致焉。及防于萧鱼之后，楚虽稍息，然中国皆大夫专政，鲁亦有三桓之患，至有敢逐其君而自废置者，故终春秋之世，公出罕有不致者，此虽伐邑亦致焉。可谓危乱之世矣。
十有三年春齐侯卫侯次于垂葭
二君以师伐晋，而书次于垂葭者与九年，次于五氏，同春秋书次者十有三意，各有所主，不可以例推也，晋至定，公于是乎失诸侯，春秋崇霸主所以拨乱而反之正也，其意深矣。
夏筑蛇渊囿
大搜于比蒲
筑蛇渊囿，囿者，所以养禽兽，以待田猎也，今乃搜于比蒲，则囿何为哉？鲁既叛晋而三桓至是日，惧人之图已，故数搜焉。
卫公孟彄帅师伐曹
卫比伐曹者，曹不叛晋故也。灵公志在军旅之事，不知以礼为国，故亟战如此。
秋晋赵鞅入于晋阳以叛
据土背君曰叛，鞅杀邯郸午，固有罪矣，范，中行氏，特以姻亲之，故兴师以攻鞅，故鞅入晋阳以拒之，因兴晋阳之甲，托辞以逐君侧之恶，而不知投鼠忌器之义，虽曰不要君，吾不信也。故圣人正名曰叛，以着其不由君命而专土兴兵之罪，然鞅入晋阳，由范，中行氏始祸不书者，亦以入朝歌叛为重故也。晋政如此，何以主诸侯耶？
冬晋荀寅士吉射入于朝歌以叛
二子因攻赵氏，几乱公室，鞅既奔晋阳，荀跞言于晋侯，请皆逐之，二子反，以兵攻公，不胜，遂入于朝歌，以叛，以赵鞅之罪较之，则二子之情，尤为可恕。
晋赵鞅归于晋
此盖二子既出，晋侯自谓赵鞅保其邑，以违荀范之难，实非叛者，故许之归也，先儒以归，善辞遂，遂谓鞅有叛迹，而无叛心，春秋先正其罪，以厉臣节，此许其归，以广君恩，是不然，叛者，人臣之大恶也，脱使鞅所以初入晋阳，本拒范，中行氏，而非有叛君之心，然人臣无君命，辄据土兴兵，此岂可赦乎？使后世乱臣贼子，敢称兵犯阙，以除君侧，恶人名名而实欲胁君夺权者皆先儒啓之也，可不辨乎？况卫孙林父亦书归尔，何善之有？
薛弑其君比
始志薛故见鲁之衰矣，称国以杀者，罪在嗣君也，盖惠公夷嗣立。
十有四年春卫公叔戍来奔卫赵阳奔宋
赵阳者，公叔戍之党也，戍富而骄，卫侯恶之，又将去夫人南子之党，反为夫人，所愬并其党逐之，此自取之也。故以自奔为文。
二月辛巳，楚公子结，陈公孙佗人帅师灭顿，以顿子牂归。
顿子欲背楚，事晋而絶陈好，故楚与帅师师灭之，不别以归，何国者明？楚陈以灭入国，为重而顿子以不死，位为重也，陈公孙佗人专兵以助强楚，灭诸侯之国，又执其国君归纵，或归于楚，其罪等尔，故谨而日之，盖春秋但从重而论，不必见其所归之国也，顿子见获，故生名之。
夏卫北宫结来奔
公叔戍之故也。卫灵之无道也，沈耳于闺以奔其世，臣又及其所与，是以其国听之也。
五月于越败吴于檇李吴子光卒
败吴者，忧辞也，曷忧乎诸夏，微而楚张楚微，而吴张吴张而于越争于越，而能败吴，虽曰蛮夷自毙，而中国则可忧也！其忧奈何？王室不纲，霸者不作，而蛮夷交炽，诸夏之忧也，吴伐越，越使罪人诈吴而败之于檇李吴子光伤而卒，按吴败六国之师，书胡子髠沈子逞，灭此不书，吴子光灭何也？吴子伤而自卒于陉，非若沈胡二君即死于兵也，于是光之子，夫差立而不忘，报父雠，光亦称阖闾，观阖闾玩兵灭身，亦可以为残民，灭国者之戒。
公防齐侯卫侯于牵
牵卫地，三国同救范，中行氏兵袭晋，而经以防书者，恶其袭霸主也。
公至自防
不以牵致三国防故也防则以地致，且恶不袭晋也。
秋齐侯宋公防于洮
宋亦叛晋矣
天王使石尚来归脤
古者以脤膰之礼，亲兄弟之国，盖国之大事，在祀与戎，祀有执膰，戎有受脤，脤者宜社之肉也，盛以脤器，故谓之脤，以赐同姓之国者，所以同福禄也，周自王季子来聘之，后王命不复加于诸侯，今敬王有事于社，鲁未尝有敌，王所忾之功，而天王使石尚尚忽为是举，虽天子损礼之甚，是犹有盛王之意也，圣人于周，眷眷如此，故使使归脤以见焉？曰：天子之在惟祭与号而已。
卫世子蒯聩出奔宋
蒯瞆为南子所谮而出奔，春秋不去其世子者，着卫侯之罪也，南子之恶亦已甚矣，其欲害世子之意，亦已明矣。而灵公信其谮言，不亦蔽乎？虽然，瞆蒯则不能无罪者也，其罪奈何？人子之处顽嚚，则有道矣，不至于以弑见诬也，此亦蒯瞆有以致之也。
卫公孟彄出奔郑
比年志公孟彄帅师，此卫国用事之卿，而灵公疑其为蒯瞆之党逐之，非其罪也，夫卫国一嵗之中其卿大夫，凡出奔者五人，而卫侯独与南子处，此灵公之无道也。
宋公之弟辰自萧来奔
辰惧洮之谋来奔，鲁故复书宋公之弟存其本心，所以罪宋公也。
大搜于比蒲邾子来防公
大搜皆不书公者，非公所主也，三家者，以公为名，而行其私意也，下书邾子来防公，则知凡搜狩，皆与众共之，虽不言公，公在焉可知也？然则公狩于郎，公及齐人狩于禚，皆特书公，何也？此又専罪公也，比蒲之搜三家之事，故特言防公以别之，此与庄二十三年，萧叔朝公同，盖未尝期约，因来朝而偶与公为防耳。
城莒父及霄
公叛晋助范，中行氏，故惧而城，此二邑也，此年不书，冬，无所终也，公元年无正，至是而着，无所终者，次年，哀受之也。
十有五年春王正月邾子来朝
去年所以防公比蒲者，欲因来朝正故也。邾之微弱可知矣。
鼷防食郊牛牛死改卜牛
不言食角所食，非一处也，夫鲁不当郊，郊牛死伤，废郊可也，而改卜牛，是违天也。
二月辛丑楚子灭胡以胡子豹归
昭二十四年，胡为楚伐吴，吴败其师而杀胡子髠，于是豹立而背楚，遂与诸侯防于召陵以侵楚，吴之人郢也，胡子尽俘楚邑之近胡者，楚人，至是灭之，而以其君归所谓国必自灭，而后灭之也，也；故楚子称爵，而胡子称名，又谨而日之。
夏五月辛亥郊
昔者成王以周公为有勲劳于天下，命鲁公世世祀周公，天子之礼乐，是以鲁君孟春乘大辂，载弧韣，旂十有二旒，日月之章，祀帝于郊，配以后稷，天子之礼也。然则鲁郊当在孟春，今以改卜，牛在涤三月，故至五月乃郊，非礼可知矣。
壬申公薨于高寝
高寝非死所，不正其终也，嗟乎！定公立十五年，岂不欲政自己出，权不外夺乎？而卒不能者，以其愚蔽，故季氏立之尔，夫季氏借祖父之势，僭有国柄，一旦制在阳虎，仅而脱祸，公不能乘其衰微，尊任圣贤以自固，则公之愚蔽可知矣。是时季孙创艾祸难，勉用孔子，而齐人章章，归其侵疆，则公与季氏岂不知圣贤之可以安国而取荣焉，卒之齐人归女乐，君臣共观之，遂废朝事，而孔子行，盖公之愚蔽如此。
郑罕达帅师伐宋
齐侯卫侯次于渠蒢
左氏谓谋救宋，而不果然。其文意，乃与五氏垂葭同。
邾子来奔丧
天王崩，诸侯未有奔其丧者，今来奔鲁丧，可乎？特畏三家之强而求説于鲁耳。
秋七月壬申姒氏卒
姒氏，乃定公之妾而书者，盖以其为哀公之母，而以夫人之礼，丧之故也。然哀公乃未逾年之君，则其行丧礼，不可加于母子，未成为君，故母亦不随例称夫人。
八月庚辰朔日有食之
日食虽有常度亦有事所召有食之者
九月滕子来防葬
此亦畏三桓故尔于定公何有哉
丁巳，葬我君定公，雨，不克葬，戊午，日下昃，乃克葬，安民大虑，曰定，此臣子之私諡也。雨不克葬，讥不能塟也，塟不为雨，止而不克葬者，见无备之甚也！义见宣，八年，然彼言日中而克葬，此言日下昃，乃克葬，日中则裕于昃矣，日下昃，则失虞之时甚矣，君子之于亲，不忍一日离也，故葬日虞者，所以宁亲也，乃者难乎而之辞，乃克葬者，所以重孝子之情也。
辛巳葬定姒
春秋自成风后妾母，皆僭称夫人，讥不正也，此不称小君，以子未成君，故母亦未成夫人，但以夫人之礼葬耳，然鲁夫人之葬未有加，以其君之諡者此妾也，而加以其君之諡，非礼之甚也！况襄四年，葬我小君定姒，是襄公之母也，又岂可同諡乎。
冬城漆
漆非鲁邑，邾庶其以之来奔者，鲁受叛人而取其地，今将伐邾，故又劳民城之以为备，讥其非所当城而城也，夫国再大丧，始葬，又劳民如此，所谓不待贬絶而罪恶自见者也。
春秋集注卷三十八
<经部,春秋类,高氏春秋集注>
钦定四库全书
春秋集注卷三十九
宋 髙闶 撰
哀公一
元年春王正月公即位
楚子陈侯随侯许男围蔡
楚子以诸侯之师不能伐呉，而但围蔡，则楚之衰可知矣。其围蔡报柏举也，夫蔡侯怨楚，不思务本修徳以俟时而轻谋兵革，求得志于大国，是益祸也。其见报也宜矣！定六年，郑灭许，以许男斯归，此复见者，盖郑灭之，以爲附庸，楚复立之也，随世服于楚，不通于中国，吴子入，楚昭王奔随，随人免之，卒复楚国，楚人徳之使列于诸侯，故圣人因而序于经，以见当时蛮夷之专肆如此。
鼷防食郊角
定公末年，哀公元年，连书鼷防食牛之变，则知鲁之郊礼嵗一行之余年，皆以常事不书也，此不言所食，则所伤非一处，然牛亦不死也。
改卜牛
鲁不当郊故天示变以警之而改卜牛是违天也
夏四月辛巳郊
虽改卜牛，犹非郊时，况公斩然在衰绖之中，辄行天子之礼，以见上帝，可乎？春秋书郊，终于此矣。
秋齐侯卫侯伐晋
五氏埀葭之后，圣人书，次以存晋，晋至是而益衰，圣人不复以盟主待之矣，书曰：齐侯衞侯伐晋者，见霸綂之絶而受诸侯之伐也，以传攷之鲁，及鲜虞之师在焉，春秋以齐衞首恶故没鲁而畧鲜虞也夫！范，中行氏者，晋之卿也，叛而不能制，又岂能以主诸侯乎？无惑乎齐侯，卫侯之见伐也，盖晋定公，召陵之役，不能得楚，而蔡昭公以呉子胜，于是齐郑卫背之，已而我睦齐郑宋人效之，俱叛晋者也，文公之业，扫地尽矣！又十有二年，而吴人争长于黄池，虽欲爲成，景悼厉之世，且不可得矣，悲夫！
冬仲孙何忌帅师伐邾
观定公之末，邾之事鲁至矣去嵗邾子来奔丧，今逾年而遽伐之，盖鲁人谋邾乆矣利取其田，不复知有礼义也。
二年春王二月，季孙斯，叔孙州仇，仲孙何忌帅师伐邾，取漷东田及沂西田。
癸巳叔孙州仇仲孙何忌及邾子盟于句绎
定公之薨也，邾子来奔丧，非能行礼也，知三家者，欲并其地，故事，鲁不敢不恭，此其情也，然卒不免故元年，伐邾，至是三卿同伐而取漷，沂之田，此三家之意也。且襄十九年，取邾田，自漷水今三卿，又帅师伐邾，取漷东田，因及沂西田，然则三卿之专，强贪暴如此，故列数之以重其罪，入春秋来，伐国取邑者多矣，未有伐国，取田者也，襄十有一年，作三军，则鲁公之民归于三家矣，尚有中军爲公之肘腋也，昭五年，又舍中军，则鲁公肘腋之兵，尽归于季氏矣。故昭公见逐，凡八年而后死于外国，定公既立，不能诛季氏，反听其邪説淫于女乐而退，孔子幸而终于位者，非季氏不欲取其位也，诸侯服周公之徳而尊其后嗣，三家虽有无君之心，而畏诸侯之义也。当哀之时，禄去公室，盖五世矣，三家尽分鲁国之土，而兵其民专其赋，故书曰：季孙斯，叔孙州仇，仲孙何忌帅师伐邾，是三卿各专其师，同伐乎邾也，句绎，邾地故爲小邾所取，三家既得田，遂许受其盟，故书及以罪之，然三卿伐而二卿盟者，季孙临之，叔仲歃之是季孙之汰也，自谓犹君矣，其卑邾亦甚矣！故谨而日之，是时，鲁政不复在公矣，皆三家者之所爲也，故详志之。
夏四月丙子卫侯元卒
卫灵公立四十二年，时世子蒯聩以南子之故出奔，在外南子怨之，不召，乃立蒯聩之子辄是谓出公。
滕子来朝
公新立故也此见滕之微弱尤甚矣
晋赵鞅帅师纳卫世子蒯瞆于戚
戚卫邑也，子受命于父，臣受命于君，蒯瞆虽奔，灵公未有废之之命，虽尝欲立郢，亦不果也。今灵公卒卫人，以世子在外，遂立其子辄使辄知已之所以得立者，以父爲世子，故因逆其父而还，以位则子道得而乱皆息矣。奈何更待人纳其父而反拒之耶？凡奔者在外，非有国逆不可入，故赵鞅帅师纳之，其言纳卫世子者，明所纳者，正也，异乎赵盾纳捷，葘于邾，而贬称人也，其言于戚者见卫已立辄矣，蒯瞆爲辄所拒，而不得入于卫也，圣人恶辄贪国叛，父逆乱人伦，以灭天性，故方其适卫也，卫子待子以爲政，子路问之，子曰：必也正名乎？于是孔子不得政，呜呼！孔子而得政，必将复世子矣，奈何虽由而亦以爲迂耶？国人，于是拒世子曰：先君之命也，岂知君子之于国也，虽其先君之命，苟爲非义，君子不从也，然辄已立矣，将若之何？曰：晓辄而后立世子，不遂先君之失，而父子定不愈于争乎争，则刑罚不中，而民无所措手足，故君子名之必可言也，言之必可行也。今辄以世子之子得立，反拒世子蒯瞆称世子，而反不得立，得爲正名乎？由此言之，蒯瞆废则辄不当立，辄立，则是蒯瞆不当废，故辄当致国于蒯瞆，岂可以子拒父也，圣人于蒯瞆出入，皆正其世子之名，所以笃父子君臣之大经也，不然，贪国叛父之人，接踵于万世矣。
秋八月甲戌，晋赵鞅帅师及郑罕绕帅师战于铁，郑师败绩。
齐人输范氏粟，郑罕达送之，晋赵鞅遇郑师于铁而与之战，故书晋及而不书伐，特以两国之卿，自帅师共战，爲文也书郑师败绩者，善晋胜也，晋虽失道而借，文襄悼公之遗烈，天下犹忻向焉，是以晋一有胜则君子喜而存之，庻几复振，此忧世之仁也。
冬十月葬卫灵公
七月而葬，父子争国故也。因鲁往会而着其臣子私谥之罪。
十有一月蔡迁于州来蔡杀其大夫公子驷
呉灭州来，而蔡已降于楚，复背楚而请迁于呉，呉人许之，故以自迁为文，今寿春府下蔡县，是其地也。初，武王封叔度于汝南，上蔡，蔡叔以叛被诛，成王复以封其子仲焉，及平侯卒，徙于新蔡，至昭侯乃徙九江下蔡，即州来是也；州来本属楚，蔡以畏楚，求迁而反迁于楚地，故国人皆不欲迁，吴人怨其不时迁，而以兵袭之，故蔡人以驷本谋，迁因委罪于驷而杀之，所以先书蔡迁后，书杀驷也，夫蔡之祸生于玩裘，而成于迁国，人无逺虑必有近忧，岂谓是耶？吴楚之贪残无道，则又何诛焉？
三年春齐国夏卫石曼姑帅师围戚
春秋书国外邑，则各系其国，今齐围卫之戚，何以不系之卫，主曼姑也，主曼姑，则何以齐爲兵首以曼姑之义，不可围也，先儒乃以辄之拒父，爲尊祖以齐国夏，卫石曼姑之围戚爲霸，讨呜呼起，后世乱人伦，贼父子之教者，盖此言也，且蒯瞆不过以疑似之迹，奔逃于外，以待父之察，尔父子之恩未絶也，辄爲蒯瞆之子，岂不知之！况人子之事亲，当致之于无过之地，今见蒯瞆出奔在外，而遂以其父爲罪人，则辄之爲人子巳不免乎罪矣，况又据国而拒其父乎？昔孟子论舜爲天子臯陶爲士，瞽瞍杀人，则如之何？曰：执之而已矣。然则舜如之何？曰：舜视弃天下，犹弃敝屣也，窃负而逃，遵海滨而处，终身忻然，乐而防天下辄之爲人，子能致其亲于无过之地，若此可也，今反以已之大夫，会外大夫帅师以围其父，则君臣之义，父子之思，皆自此絶矣，夫曼姑以臣围君，爲子围父，逆乱人伦，莫甚于此，天下岂有无父之国哉？不待贬絶而罪恶可见，齐国夏帅师以助之，故特重其罪，以爲恶首，且齐既与晋爲仇若蒯瞆，入则卫从晋矣，此齐人所以助辄也。
夏四月甲午地震
地道安静以震爲异故谨而日之
五月辛卯桓宫僖宫灾
诸侯五庙，亲尽则毁，桓僖何以不毁？三家者存之也，僭天子也，三家者出于桓而立于僖，故私之也。圣人因其灾而并录之，是时三桓子孙方盛，君子于是乎知有天道也，不书及者，不嫌乎一处也。若雉门两观，则不可不书及矣。
季孙斯叔孙州仇帅师城启阳
鲁惧晋故城，啓阳爲之备，以所城近敌，故帅师焉。二卿帅师，有所畏也，自是连年四城。
宋乐髠帅师伐曹
曹本属宋既而叛之适足以取亡而已矣
秋七月丙子季孙斯卒
此意如之，子季桓子也，庶子肥嗣，是曰康子，夫君之视臣如手足，则臣之视君如腹心，君之视臣如犬马，则臣之视君如国人，君之视臣如土芥，则臣之视君如寇雠，盖君之遇之也，重则其报之也，亦重君之遇之也，轻则其报之也，亦轻春秋之时，君遇臣之礼，不止于薄也，或专放之，杀之矣，臣事君之道，不止于欺也；或敢逐之弑之矣，圣人痛君臣之两失也。故于鲁大夫书卒者，三十不卒者，十有七盖，小见其意焉，非特记君恩之厚薄，臣之终始也，其书卒者，或亲临之，或赙赠之恩，及之也，其不书卒者，或出奔或不亲临，或赙赠，不加恩意不及，亦或卒于春秋之后也，如公子翚弑逆也，庆父侨如臧孙纥，公子憗皆出奔者也，其他或恩不及，或在春秋之后。
蔡人放其大夫公孙猎于呉
公子驷之党也，放大夫者国也，而称人者，皆众人逐之，放有罪也，其放之于呉，是召乱之道也。厥后蔡乱，以公孙氏岂猎之党欤。
冬十月癸卯秦伯卒
秦惠公也，详志日月见，恩礼之厚也，其子悼公嗣立。
叔孙州仇仲孙何忌帅师围邾
邾子巳受盟于句绎，今二卿，逾年而渝之，是自败其盟也，虽邾政不修，有以致冦。然鲁之弃信，亦已甚矣，自是盟不足恃，春秋弗志也。
四年春王二月庚戌盗杀蔡侯申
宣十七年，蔡侯申卒，是爲文公，此蔡侯申于文公，爲曾孙岂有曾孙与曾祖同名者乎？周人以讳事神，必有一误，此蔡侯申将如呉，诸大夫恐其复迁也，公孙翩逐而射之，入于家人而卒，国君未有爲盗杀之者，此书盗杀见变乱之极也，公孙翩者，又何足录哉？故直书盗以絶之而不曰弑其君盖絶无臣子之义，故不列于君臣又甚于阍者，所以恕蔡侯而深恶，夫弑君之贼也，申立二十八年，其子朔，立是爲成公。
蔡公孙辰出奔呉
蔡人以其盗党逐之而不杀，故以自奔爲文，其奔于呉者，以公孙猎在焉。
葬秦惠公
因鲁往会而着其臣子私諡之罪
宋人执小邾子
天下无霸，强得凌弱，故宋得以执国君，而无所忌者，盖闚霸也，执非其罪，所以贬而人之。
夏蔡杀其大犬公孙姓公孙霍
皆盗党也其党或奔或杀则知弑君之盗已得矣
晋人执戎蛮子赤归于楚
据左氏，楚人围蛮氏，蛮氏溃，蛮子赤奔晋，晋人僞卜裂田以子蛮，使蛮子聴卜，遂执之，以畀于楚师，夫诸侯有罪，方伯合命于天子，问其罪，然后执而归于京师，正也，诸侯有罪，不请王命而执之，归于京师，罪尚可容，若晋人执卫侯，归之于京师，是也。诸侯执诸侯，以畀诸侯，其罪尤重，若晋侯入曹，执曹伯，畀宋人是也。今晋爲中国盟主，而执戎蛮子，苟得其罪，则献之天子，犹之可也；今既专执之，反归于楚，以君臣言，则楚爲君矣，以强弱言，则楚爲霸矣，舍周事楚，不足主中国之诸侯矣，此晋所以不足与而诸侯皆弃之也。
城西郛
城其西之一面以备晋故役民力也
六月辛丑亳社灾
周自克商之后，凡封建诸侯，皆使立亳社，顔师古曰：存其社者，欲人君常思敬慎，惧危亡也，董仲舒，刘向亦云：亡国之社，所以示戒也。左氏襄三十年，传曰：或呌于宋太庙，曰嘻嘻出，出鸟鸣于亳社，如曰：嘻！嘻，然则诸侯皆立亳社矣，闵二年，传曰：间于二社，爲公室辅，杜预谓二社者周社，亳社之両间，朝廷执政所在也，凡亡国之社，必屋书亳社灾，见其不知戒，故谨而日之。
秋八月甲寅滕子结卒
冬十有二月葬蔡昭公
国乱故缓也，春秋于定哀之际，录昭公尤详者，哀其不幸也，当齐桓，晋公之隆，蔡犹不能自防，楚楚凌夷，至于末季，而昭公乃鋭然合中国以兴，召陵之会，卒能以呉破楚入郢，此其志力有过人者，遭晋徳之不竞而不能逺抚使之卒陷于楚之祸，君子是以哀昭公之不幸而爲之数见于经也，使昭公出于晋悼之世，其功烈当如何哉？
葬滕顷公
因鲁往会而着其臣子私諡之罪
五年春城毗
夏齐侯伐宋
伐宋者，以求宋也，求宋者何？晋侯失霸，宋人闚之，齐人争之，是以伐而求之，得宋则霸可图矣。
晋赵鞅帅师伐卫
卫不受蒯瞆且助范中行氏故也
秋九月癸酉齐侯杵臼卒
齐景公之不霸也，有由哉！晋以君臣兴兵，而齐乃爲臣伐君，卫以父子争国，而齐乃爲子围父，以是令于诸侯，是以君子知齐景之国之将乱也，景公立五十八年，其世子蚤死，及疾属陈乞，立其少子荼，于是羣公子皆出奔，而公子阳生来奔，鲁不书者，非以罪出故也。
冬叔还如齐
使卿吊且会葬非礼也
闰月葬齐景公
丧不计闰，其以月数者计闰可也，因鲁往会而着其臣子，私諡之罪。
六年春城邾瑕
是年冬，伐邾，明年，遂入邾，则知邾益微弱，鲁以不义，强城之也，圣人因其城而复系之，邾者不与，鲁之擅并人之土地也。
晋赵鞅帅师伐鲜虞
鲜虞纳荀寅于柏人，故赵鞅伐之治范，中行之乱也。
呉伐陈
陈楚与也，呉之入楚，使召陈侯不来，呉人怨之，今伐陈者，修先君之怨也，圣人恶呉人，侵暴中国，故狄之而陈，自是与呉成。
夏齐国夏及髙张来奔
二子从先君之乱，命废长立少，既又不能全其嗣君，而陈乞将立阳生，故先出奔，夫二子以国难，不胜而出，与他奔异矣，然不死君难，故亦书出奔，以示贬。
叔还会呉于柤
叔还聘于呉，呉子自伐陈，还至柤而叔还，遂致命焉，故以会书。
秋七月庚寅楚子轸卒
此楚昭王也，昭王委政囊瓦，宠费无极，使贤人诛戮，诸侯怨畔，入郢之祸，宫污冡发，几不免其身，迄得反国，而卒于位者，国有一申包胥也，凡立二十七年，其庶子章立书，楚子卒义见宣，十八年。
齐阳生入于齐
陈乞使召阳生于鲁，将立之，不书自鲁者，鲁无助也。系阳生于齐而不称公子者，与小白同义，且见景公废长立少，以啓乱也，昔景公问政于孔子，孔子对曰：君君，臣臣，父父，子子，圣人之意深矣。
齐陈乞弑其君荼
阳生入而君遇弑，弑君者，虽朱毛而阳生，实与闻乎弑也，不以阳生首恶者，阳生之入，陈乞召之，荼之遇弑，陈乞爲之以乞爲首恶则阳生之罪自见，不然，则陈乞废立之迹不明，而后世奸臣得以肆其诈矣，故春秋书弑君之贼，虽其人不自爲必以祸所从发，爲主所以诛其意也，然观从召公子比，而灵王死，陈乞召阳生而荼死，乞蒙弑君之恶，而从乃委罪，公子比，何也？从陪臣也，能始祸而不能定其所立，比以众立而不顾其君，是比弑之也，乞大臣也，齐已有君而又外求阳，生虽入而不能自定其位，乞以强立之而不顾其君，是乞弑之也，从虽召比，然公子有三焉，比不自立可也，乞召阳生，固将君之矣，阳生爲君，则孺子荼，安所置哉？故春秋别嫌明微，不以其迹似而同其诛，非天下之至公，孰能预于此。
冬仲孙何忌帅师伐邾
鲁人必欲灭邾而后己，自公即位以来，四书邾役积，明年，入邾之乱也。
宋向巢帅师伐曹
乐髠伐之犹未服且爲入曹起也
春秋集注卷三十九
钦定四库全书
春秋集注卷四十
宋 髙闶 撰
哀公二
七年春宋皇瑗帅师侵郑
晋衰齐乱，故宋公闚霸也，不务徳而加兵于人，非霸主之义，故学侵以讥之。
晋魏曼多帅师侵卫
卫侯弃其父，至今六年矣，犹未纳也，晋不以此致讨，而以范中行氏，故加兵于卫，故书侵以讥之。
夏公会呉于鄫
呉欲霸诸侯，公亲往会之，遂徴百牢，鲁人以呉爲弃礼，必不能霸，然其徴令无度，乃兵至之兆也，可不戒哉！会呉不致，不专以夷狄危公也，会大夫伐小国，亦如之。
秋公伐邾
是时，邾已服于呉矣，公反自鄫，以呉爲无能爲也，季孙因请伐邾，公弗能禁，故直书公以示贬。
八月己酉入邾以邾子益来
邾入春秋之始，自仪父与鲁盟，防结好，凡二百四十年矣，今不明过之，在我君臣，更伐之，至于四，至于五取田，取邑亦云极矣，终入其国，又执其君以归，虽因其国之渐衰，然公一阖闾也，春秋隠君之恶，故伐人书，取婉而成章，而不失其实也。恃强陵弱，无故伐人而入其国，处其宫，昼夜掠以其君来献于亳社，囚于负瑕，此天下之恶也，呉师为是，克东阳，齐人爲是取我二邑，辱国亦甚矣！何以备书于防，况仲尼躬事，哀公未尝不尽礼焉。曷不少爲我君隠乎圣人不以无过爲美，而以能改过爲美，故于人之有恶，苟务去之而不积，则亦不念其恶而进之矣，书伐邾，书入邾书，以邾子益来，是天下之恶也，及其归，邾子益于邾，则是知其爲恶而能去矣，故于此详着之而不少，隠者乃所以欲见厥后归，邾子之能去其恶而与之也，圣人之情见矣，明此然后可以操赏罚之权矣，邾子以见获，故名之不言灭者，诸大夫请救于呉，呉爲之伐鲁，而公遂归，邾子故也。不言以归，而曰以来者，内外之辞也，不书至者，以邾子益来，则公之至可知矣。
宋人围曹
曹伯奸宋，是以致讨，然宋之伐曹数矣，今又围之，亦已甚矣，故贬人人之先儒谓将卑师少称人，按经称人以围国者，凡十有一，若皆将卑而师少，又岂能围之乎？明年，书宋公入曹，则知此书人者，乃贬之也。
冬郑驷宏帅师救曹
郑与曹疎矣，此所以救曹者，非志于义也，欲报皇瑗之师也，疾宋也。
八年春王正月宋公入曹以曹伯阳归
此灭曹也，而不书灭，灭者，亡国之善辞，上下之同力也，据左氏，曹伯背晋奸宋，宋公伐之，将还，曹人詈之，公闻之，怒，遂命反师灭曹，执曹伯以归焉，然则宋公非有志于灭曹，而曹自灭之也，故此书宋爵，又止称入而已，所以罪曹人轻怒，以亡其国也。
呉伐我
邾子请救于呉，故此年呉来讨焉，嗟乎！公入人之国，俘人之君，以致呉师之来讨，见公不能处已絶乱矣，不曰伐我某鄙，而直云伐我者呉师，加鲁国都而盟于城下，是以圣人深耻之，故没而不书也。
夏齐人取讙及阐
邾尝属齐而益又齐之甥也，鲁入邾，而以其君益来，遂致齐人亦怒，于是赂齐以説之凡内失邑不书，盖不能保其土地人民，辱孰甚焉！故没之也。若已与之，彼以背义而受则书，取此年齐取讙，阐及宣元年，取济西田是也。
归邾子益于邾
益齐甥也，齐侯使如呉请师，呉方图霸亦受，邾人之愬，而谋伐我，故公惧其复来，乃归，邾子以纾国难，虽非公之自能悔过迁善，然亦因敌国外患，而知警惧，思变也，以此见国君造恶不悛，则四邻谋取其国家，莫能自保，苟去恶而不积，则四邻不侵，其封境自安矣，春秋前书伐邾，次书入邾，又书以邾子益来，不少爲我君隠者以明归益之，能掩其前恶，而美之也。
秋七月
一时无事书首月存天道王法也
冬十有二月癸亥伯过卒
杞僖公立十九年其子维立是爲闵公
齐人归讙及阐
公既归，邾子益于邾，故齐人归讙及阐，前书取逆辞也，此书归顺辞也，去逆效顺，息争休兵，齐无取地之罪，鲁无失地之辱，斯可谓善变矣，然不云归我者，公既归邾，故齐亦归讙阐，非以爲惠也，上既书取，则知此必归鲁，故亦不书来。
九年春王二月葬僖公
三月而葬，简也，史记悼公卒，子隠公乞立七月，隠公弟遂弑隠自立，是爲僖公，然则僖立不正，而春秋于葬，不少贬者，见世乱如，僖尚且得葬则诸侯无不葬者矣。
宋皇瑗帅师取郑师于雍邱
取，易辞也，师而易取，则郑病矣，郑罕达之属，有许瑕者，求邑而无以与之，遂越境而围其邑，斯用师爲利而不以义，自取丧师之祸，故书取以恶郑也，春秋以是爲帅师之戒。
夏楚人伐陈
秋宋公伐郑
报雍邱也称爵称伐以恶郑也
冬十月
一时无事书首月存天道王法也
十年春王二月邾子益来奔
呉恃归益之功，而恣爲不道，而益亦不能嗣守先业，上下乖离，国人不君，呉人讨而囚之，乃使其大夫奉其太子华以爲政，故称名以絶之，且先爲鲁所获而又来奔，其不知耻甚矣。
公会呉伐齐
呉欲求覇怒齐不服，故伐之，公会强呉伐，亲邻之国，是助呉爲虐而致齐之乱也，是时中国无主之甚，盖自是春不书王矣。
三月戊戌齐侯阳生卒
八年，齐侯请呉师伐鲁，既而取鲁之赂而辞呉，呉子怒，反与鲁伐齐，齐人弑悼公，赴于师，呉人乃退，夫悼公之立，非齐人之志，非众大夫之谋，特陈乞诈其国人诬其大夫，而刧立之，虽杀孺子诛，鲍牧大夫，国人犹莫之肯君，故因兵难而弑之，齐人共立其子壬是爲简公。
夏宋人伐郑
去年春，取郑师而秋，又伐之，今虽复有辞于伐，而圣人恶其渎兵不已，故贬而人之。
晋赵鞅帅师侵齐
齐率诸侯以贰，晋可以讨矣。然赵鞅加兵于有防之国，虽讨得其罪，圣人弗予也，故书侵以讥之，异乎士匄矣。
五月公至自伐齐
齐与鲁接境，而公会强呉伐之，致齐侯之遇弑，今既闻其防，则遂班师可也，其所以乆而归者公之进退，制在呉故也。
葬齐悼公
不及五月而葬，简也，以公会呉伐齐，故齐弑君以説公虽不废，丧纪往会，其葬不足以赎其过，故承上文言之，且着其臣子，私諡之罪。
卫公孟彄自齐归于卫
公孟彄，以蒯瞆之党见逐，晋纳蒯瞆，齐助出公而反纳彄，则知逐非其罪矣，始彄奔郑，自郑奔齐，至是遂假齐之力以归焉。
薛伯夷卒
不书曰史阙文
秋葬薛惠公
冬楚公子结帅师伐陈
陈即呉不服楚故再伐之
呉救陈
此与狄救齐同，义所以罪，中国诸侯也，盖陈背中国而即楚，又背楚而即呉，故致楚师来伐，则呉之救之，非真能行义也，故不称师，亦不称子，直曰呉而已。
十有一年春齐国书帅师伐我
夏，陈袁颇出奔郑，【案经文公羊作袁颇左氏，谷梁作辕颇，此从公羊】。
袁颇爲陈，司徒取于民无制，国人怨而逐之，故以自奔爲文。
五月公会呉伐齐
会者外爲主呉刧之也公非得已也
甲戌，齐国书帅师及呉战于艾陵，齐师败绩，获齐国书，公因齐国书之见伐，乃再防呉伐齐，而战于艾陵，不书公者，没公乃所以贬公也，且书及呉我师战于艾陵，不可也，书及公呉战于艾陵，不可也，先言，公会呉伐齐，继书及呉战，则公预其贬可知矣。公与强呉伐中国，不可与强呉同贬，又不可以大夫敌，公故微其辞，而独出公也，其书及书获，则罪国书也，与宋华元同然华元，生获而国书死获，故公使太史固归国，子之元也，国书复系以国者，与宋华元皆以国事见获也。
秋七月辛酉滕子虞母卒
滕隐公立七年
冬十有一月葬滕隐公
因鲁往会而着其臣子私諡之罪
卫世叔齐出奔
孔文子以齐淫而欲攻之，故齐出奔宋，春秋书内外大夫出奔者凡五十有八，盖君之股肱，治乱所寄，故重以书之，然春秋之末，何其出奔之多也，是时政在大夫，各欲自专，故始则相猜相忌，终乃相攻，相逐也。
十有二年春用田赋
讥重敛也，田者井田也，赋者财赋也，宣公奢泰始什二而税，至于哀公，则又甚焉，既什二而税，其田又什二，而饮其财，故书曰：用田赋言用田以爲财赋之率也，民到于今受其患。
夏五月甲辰孟子卒
此昭公之嫡，夫人呉女也，记曰：夫人之不命于天子，自鲁昭公始昭公欲结好彊呉，以去三家之权，因娶于呉，以呉同姓，不敢请命，于天子而谓之呉孟子，当是时，大臣不能匡救，国人不以爲非而昭公乃知避其名，不敢请命于天子，是犹能改过也，故孔子以爲知礼，而春秋亦因其实而书之，曰：孟子卒而已，孟子于哀公爲祖妣，不夫人不薨，不葬不祔庙，着哀公之忍也，观季氏于昭公之葬，尚欲沟而絶之，况其所娶同姓之女乎？故春秋但书孟子卒，而鲁国臣子之罪可见矣。虽周道亲亲，百世而婚姻不通，而昭公既已尸其过矣，爲之子孙者，岂忍絶之哉？然则如之何？曰：仿诸仲子，别考宫焉，庶乎其可也。
公会呉于槖臯
寻鄫之防
秋公会卫侯宋皇瑗于郧
此爲呉故也。按会卫宋于郧者，不与公之会，所以外呉于中国也，亦所以存内也。
宋向巢帅师伐郑
宋平，元之族自萧奔郑，郑人爲之城嵒以处之，于是向巢伐郑而围嵒。
冬十有二月螽
建亥之月不宜有螽此着鲁厯不得其正也
十有三年春郑罕达帅师取宋师于嵒
宋师之在嵒也，不设备，郑罕达因宋师之不戒而取之，亦以报九年，雍邱之役也，二国覆师，以相偿报，恶孰甚焉？然则出师而不设备者皆弃师之道，故春秋着之爲伐国者之戒。
夏许男成卒
许元公立二十二年其子结立是爲悼公
公会晋侯及呉子于黄池
黄池之会，书，公会晋侯及呉子者，主在呉子也，黄池之会，不主晋侯而主呉子者，晋侯不能主，诸侯故也。呉自柏举之战，势横中国诸侯大小震栗，皆宗于呉，晋侯不见者二十四年，此不能主，诸侯可知也，元年书，齐侯，卫侯伐晋，见霸统之絶已受诸侯之伐，故黄池之会，呉子主焉，不言，公会呉子，晋侯者不与，呉之主中国也，不与呉之主中国者，存中国也，故以晋侯及呉子爲文，称呉之爵，所以见中国之衰，书，晋之及所以抑强呉之，横春秋谨严，其义甚微，故首止先及而后会，所以尊王世子，黄池先会，而后乃及所以外呉子也，按呉自定，四年入郢，哀六年，伐陈夏，叔还，会呉于柤，七年，公会于鄫，八年，伐我十年，公会伐齐，十一年，公又防伐齐，十三年，公会于槖臯，皆曰：呉以狄之，此称子者，复与其爵也，夫呉乃泰伯之后，与周同姓，虽用夷礼，而数爲中国伐楚，所以伸中国而攘楚者，其功甚多，此宜春秋之所予，而春秋与楚同贬者，以其狂僭大号，扰乱中国，与楚同也，夫天无二日，民无二王，楚以蛮夷而僭称王，罪不容诛，幸齐桓，晋文相继抑之，是时，齐桓，晋文虽主夏，盟而以中国诸侯之故，犹知有周王在焉，今呉乃爲黄池之会，以主盟中国，是二王也。将置周王于何地耶？圣人自十年呉伐齐之后，春不书，王以见天下之无王，此春秋之所以作也。
楚公子申帅师伐陈
楚畏呉之强无如之何故乘呉子出会而伐陈也
于越入呉
呉方爲黄池之会，争权上国，而于越又乘其无备而入之，自是呉不复振，而越亦僭号称王，遂入于中国，而天下沦胥，不复知有周室矣，原周之衰，自幽，厉失道，王纲紊乱，而礼乐征伐，犹出于天子，诸侯畏周之威，不敢肆也，及平王东迁，王室不竞，诸侯国自爲政，周道凌夷等于列国，迨隐之世，习之成俗，而楚遂僭窃王号，无所忌惮，然而文武成康之徳犹在民未忘周也，故齐桓晋文相继而起，莫不秉大义以攘夷狄，而尊王室，其盟会征伐，必以王命爲首诸侯，顺之者存，逆之者亡，世虽无王，而法犹立，故春秋推王法以絶之以天下，犹知有周也，及定，哀以来齐，晋既衰，政出于大夫，呉楚横行于中国，以势力相吞灭，自于越入呉之后，呉楚又衰，夷狄愈横，礼义无可复施，政刑无所复加诸侯，习于凶乱，不可告语，靡然入于战国，不复知有周，而皆自称王矣，故春秋因西狩获麟而止焉，冬田曰狩，而周之正月，二月皆冬也，明年，止书春，西狩获麟而不具，夏秋冬则秋会于黄池之歳，乃春秋之所终也，故何？休曰：获麟于春而言狩者，去周之正，而行夏之时也。
秋公至自会
呉主会故书至以危之
晋魏曼多帅师侵卫
蒯瞆在戚，今有十二年矣，晋人不能以此致讨于卫，以范中行故而数兴师，故书侵以罪之，公羊作晋，魏多与仲孙忌同义。
葬许元公
因鲁往会而着其臣子私諡之罪
九月螽
周之九月，夏之七月也，其爲农灾，又非冬十有二月之比也。
冬十有一月有星孛于东方
不言宿名者，董仲舒，刘向以爲不加宿也。文十四年，有星孛于北斗昭，十七年，有星孛于大辰，皆言所次，而此独不言，则不加宿可知也。盖着人事所召，自是周家业，业坠地矣。
盗杀陈夏区夫
夏区夫徴舒之后也徴舒弑君，楚子杀之，而陈人犹使世执国政，故春秋因其爲盗所杀而书之，与华孙同意，凡书盗者，以人皆可得而执之也，盗杀蔡侯，申盗杀陈夏区夫，当春秋之季世变之甚，至于盗兴，而专杀国君，卿大夫则乱已极矣。
十有二月螽
去嵗十有二月，螽，今年九月，螽，十二月，又螽则爲灾甚矣，而明年春，乃获麟，岂不怪哉！
十有四年春西狩获麟
麟者和气之所致，治世之应也。曰见，曰：来，乃爲瑞尔，因狩而猎得之，则混于禽兽之中，同爲虞人之所驱，斯麟之出，不遇时矣，曰：获云者，悼之辞也，孔子卒于获麟之，后二嵗则是时孔子巳老，故感以作春秋，而絶笔于此一句也，以因感而作，故因以此终焉。然而麟使不获，圣人岂遂无意于天下后世乎？黄池之会，乃圣人作春秋之所终也，何以知黄池之会，乃春秋之所终，前此犹可言也，后此则不可言也，夫惟不可言，此春秋之所以终也，何者？天子失政，自东迁始，前此犹可言，黄池之会，晋鲁在焉后，此不可言者，诸侯泯泯，制在强国，无复知有周室矣，圣人爲是作春秋，深有望于天下后世，苟有王者作，能举吾春秋之法，以拯天下之民，此春秋之所终，而孟子深得仲尼作经之防故以王道游于诸侯，而终不入于秦，楚呉越也。
春秋集注卷四十