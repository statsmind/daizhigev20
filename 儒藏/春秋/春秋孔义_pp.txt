钦定四库全书     经部五
春秋孔义       春秋类
提要
【臣】等，谨案春秋孔义十二卷明髙攀龙撰攀龙，字存之，无锡人。万厯己丑进士，官至左都御史，以阉祸投水死，事迹具明，史本传，是书斟酌于左氏，公羊，谷梁胡安国四家之传，无所攷证，亦无所穿凿，意主于以经解经，凡经无传，有者不敢信传无经，有者不敢疑，故名曰孔义，明为孔子之义，而非诸儒之臆，説虽持论稍拘，较之破碎，缴绕横生，异议者犹説经之谨严者矣，按朱彛尊经义考此书之外，别有李攀龙，春秋孔义十二卷，注曰：未见书名，卷数并同攷李攀龙，以诗名当世，不以经述闻其墓志，本传亦不云，尝有是书，是必诸家书目有以攀龙名同误髙为李者寻尊，未及攷核，遂误分为二，并附订于此，以正其讹焉，乾隆四十二年五月恭校上。
总纂官，【臣】纪昀，【臣】陆锡熊，【臣】孙，士毅。
总 校 官【臣】陆 费 墀
钦定四库全书
春秋孔义卷一     明 髙攀龙 撰隐公
元年
元年者正始也
春王正月
春周时之春也，称王正月，大一统也，夏时之十一月也，不书即位，摄也。
三月公及邾仪父盟于蔑
我所欲，曰：及公摄位，而欲求好于邾也，仪父邾君之字也，邾鲁之附庸，中国之附庸，例称字。
夏五月郑伯克段于鄢
称郑伯归罪也，克者力胜之，词不称弟，段不弟也，于鄢逺也段出奔共不书，郑伯志杀段也。
秋七月天王使宰咺来归惠公仲子之赗
王者奉若天道，故称天王，其命曰天命其讨曰天讨，尽此道者，王道也，仲子系惠公而言，谓惠公之仲子，妾称也，车马曰赗，货财曰赙，衣被曰襚，以天王下赗，诸侯之妾不天，乱伦之甚也！名咺以见其不王，王臣虽微，不名，况于宰乎！
九月及宋人盟于宿
惠公季年，败宋师于黄公立而求成焉，称及称人，皆非卿也。
冬十有二月祭伯来
来来朝也祭伯非王命而私交不与其朝也
公子益师卒
益师卿也，不书官，非受命于天子也，称公子以公子，故使为卿也，不日，卒史不备也。
二年春公会戎于潜
修惠公之好故何以书讥也
夏五月莒人入向无骇帅师入极
莒子娶于向，向姜不安莒而归，莒人入向，以姜氏还，书人微者也，入者，入而不居也，无骇不氏，未赐族也，帅师用大众也，入向入，极无王也。
秋八月庚辰公及戎盟于唐
潜之会犹请盟而辞复与之盟益非义矣
九月纪履緰来迎女冬十月伯姬归于纪
履緰纪大夫也，非命卿皆书名，内女嫁为诸侯夫人，则书逆书归明重事也，先儒谓讥不亲逆，非也，诸侯亲迎迎于所馆，岂有委宗庙社稷逺适他国以逆妇者乎？
纪子伯莒子盟于密
此必纪侯，莒子纪迫于齐而与于莒，故相盟，天下无主，则小国不安，而齐人灭纪之端见矣。
十有二月乙卯夫人子氏薨
夫人者隐之妻也卒不书葬夫人之义从君者也
郑人伐衞
段之乱，公孙滑出奔衞衞人为伐郑，取廪延，郑人既以王师，虢师伐衞南鄙矣，今复擅兴师何为乎？
三年春王二月己巳日有食之
日食有常度何以书在人君之敬忽不敬则灾
三月庚戌天王崩
天王崩，不奔赴，不会葬，不朝新君，隐之罪大矣，不书而自见。
夏四月辛卯尹氏卒
书尹氏讥世卿也，外大夫不卒，此何以卒？尹氏以王崩，为诸侯主而来赴，非礼也。
秋武氏子来求赙
书武氏见其世官子者，父老而子摄行卿事也，天王崩，诸侯不供丧而来，求君不君，臣不臣，交讥之崩，薨者，臣子之尊称，故外诸侯称卒，以别内也。
八月庚辰宋公和卒
宋宣公舎其子与夷而立穆公，穆公立与夷而使公子冯出居郑殇公，忌冯自此宋，郑之争啓矣。
冬十有二月齐侯郑伯盟于石门
齐郑之交始此
癸未葬宋穆公
诸侯告丧鲁往会葬则书穆公私諡也
四年春王二月莒人伐杞取牟娄
诸侯相伐取地于是始取者收夺之名
戊申衞州吁弑其君完
不称公子？身为大恶，绝之于其先君也，其又有以属称者，或过其亲之以啓乱，或见其以亲而反讐事同词异，各有义而不可例拘也。
夏公及宋公遇于清
古有遇礼以待，不期之会，今相期也，而同于不期之简，故书曰：遇及者，内为志也。
宋公陈侯蔡人衞人伐郑
宋殇不诛，弑君之贼，不念穆公舎其子而立已，反以冯之，在郑从州，吁伐郑，天理灭矣，故是役也，首谋在衞而以宋主兵。
秋翚帅师会宋公陈侯蔡人衞人伐郑
四国伐郑，围其东门，五日而还，至秋，宋来乞师，复伐公弗许，而翚固请以行，无君之心兆矣，隐公不能辨之于早以及于难。书，翚帅师恶之也，不称公子？所以谨履霜之戒。
九月衞人杀州吁于濮
程子曰称衞人众词也举国杀之也
冬十有二月衞人立晋
未有为子而不受之父也，未有为诸侯而不受之王也，内不承，国于先君，故不称公子？上不禀命于天子，故称衞人立。
五年春公观鱼于棠
臧僖伯谏而不聴僖伯称疾不从
夏四月葬衞桓公
讨贼而始葬鲁往会故书
秋衞师入郕
将卑师众称师衞晋乘乱得立，而遽兴戎毒，众失君道矣。
九月考仲子之宫
考始成而祀也凡宫庙非志灾失礼则不书
初献六羽
书初献见前此僣用八矣
邾人郑人伐宋
宋取邾田，邾人请于郑，故郑会邾伐宋，先邾人为主也。
螟
国之大事故书
冬十有二月辛巳公子彄卒
臧僖伯也
宋人伐郑围长葛
书围志暴也
六年春郑人来输平
公之未立，与郑人战于狐壤止焉，故与宋为党，修怨于郑邾，郑伐宋，入其郛，宋来告命，使者失词，欲救而止，郑人遂乘隙而输平也，和而不盟，曰平。
夏五月辛酉公会齐侯盟于艾
始平于齐也
秋七月
程子曰无事书首月天时王月备而后成岁也
冬宋人取长葛
围其邑周一岁而取之
七年春王三月叔姬归于纪
按伯姬为纪侯夫人，其娣叔姬为媵，待年于宗国，不与嫡同行，至是始归于纪，其后桓十二年纪，灭宗庙在酅，叔姬不归宗国，而归于酅，以全妇道，春秋贤之，故书此以张本，程子曰：娣归不书，闵其无终也。
滕侯卒
程子曰不名史阙文也
夏城中丘
凡用民必书劳民为重事也
齐侯使其弟年来聘
程子曰：凡不称公子？而称弟者，或责其失，兄弟之义，或罪其以弟之爱而宠任之过，先儒母弟之説盖缘礼文有立嫡子同母弟之説其曰同母弟，盖谓嫡耳，非以同母为加亲也，若以同母为加亲，是不知人理，近于禽道也。
秋公伐邾
为宋讨也渝蔑之盟矣
冬天王使凡伯来聘戎伐凡伯于楚丘以归
周礼时聘以结诸侯之好，诸侯不修，臣职而聘之，非王体也，国曰：伐此一人，而曰伐大，天子之命也，楚丘衞地以归易词，于楚丘者罪衞之不救以归者罪，凡伯之失节。
八年春宋公卫侯遇于垂
齐将为郑平宋衞有会期矣，而宋衞先为垂之遇者，有私谋也，私谋为何？有意于从齐，党而无志于释郑憾也。
三月郑伯使宛来归祊庚寅我入祊
鲁有朝宿之邑，在王畿之内曰许，郑有汤沐之邑于泰山之旁曰祊，时天子不巡狩，鲁亦不朝，故欲以祊易许田，各取其近者，前此来输平，以言请之矣，至是始入地也，入者内不受也，义不可而强入之也。
夏六月己亥蔡侯考父卒
辛亥宿男卒
秋七月庚午宋公齐侯衞侯盟于瓦屋
宋衞一党也，齐，郑一党也，郑庄挟齐以自强齐僖，特假郑以纠合耳，不逾年，会防谋伐宋矣，要盟何益哉！
八月葬蔡宣公
诸侯五月而葬宣公卒两月耳不及期简也
九月辛夘公及莒人盟于浮来
浮来莒地，人，微者，莒虽小国，而入向伐杞，能为鲁患，故七年，城中丘以备之，至是复屈，已要盟于其地，鲁之不国甚矣。
螟
冬十有二月无骇卒
书名未赐族也季氏曰未为卿也
九年春天王使南季来聘
诸侯不朝而聘之不王也
三月癸酉大雨震电庚辰大雨雪
阴阳运动有常而无忒凡失其度人为感之也
挟卒
夏城郎
郎逼宋城郎将为郑伐宋也
秋七月
冬公会齐侯于防
会防谋伐宋也，左氏曰：郑伯以王命讨，宋之不王，岂其然乎？假此以诳齐鲁耳。
十年春王二月公会齐侯郑伯于中丘
会于中丘盟于邓为师期也
夏翚帅师会齐人郑人伐宋
三国先遣将致伐齐郑称人非卿也
六月壬戌公败宋师于菅
不言战而言败败者为主彼与战而此败之也
辛未取郜辛巳取防
程子曰取二邑而有之盗也
秋，宋人衞人入郑宋人，蔡人衞人伐戴郑伯伐取之，宋又连衞以报郑郑，幸菅之败而不备，故师还，及郊宋衞已乘其虚而入之矣。
左氏曰宋衞既入郑而以伐戴，召蔡人，蔡人怒，故不和而败戴，郑所与也，故伐之，郑伺三国之便，与戴合攻，故取三师也。
冬十月壬午齐人郑人入郕
衞蔡郕与国也，故不会伐宋，郑既得卫蔡，故又入郕。
十有一年春滕侯薛侯来朝
诸侯虽有相朝之礼，而当时诸侯皆不朝，王独朝鲁可乎？滕薛二君，不特言者，讥旅见也。
夏公会郑伯于时来
时来郑地谋伐许也
秋七月壬午公及齐侯郑伯入许
郑隣许伐许，郑志也，书及内为主也以归，祊之故也。
冬十有一月壬辰公薨
薨，不书地弑也，孰弑翚也？孰使翚弑桓也，贼不讨不书葬，无臣子也。
春秋孔义卷一
钦定四库全书
春秋孔义卷二     明 髙攀龙 撰桓公
元年春王正月公即位
继故不言即位，先君不以其道终，子弟不忍即位也，继故而言，即位则弑也，故美恶不嫌同辞。
二月公会郑伯于垂
郑为主故称会
郑伯以璧假许田
朝宿之地，先王所锡，先祖所受而私相贸易，是无君无亲也？曰：假讳易地也。
夏四月丁未公及郑伯盟于越
鲁志也，故称及桓公欲结郑好以自安，故既与许田，又为盟也，弑君之人，凡民罔不怼，而郑与之盟，以定之，其罪大矣。
秋大水
桓行逆德而致阴沴宜矣
冬十月
二年春，王正月戊申，宋督弑其君与夷及其大夫孔父，程子曰：人臣死君难，书及以着其节，父名也，称大夫不失其官也。
左氏曰：宋督攻孔氏，杀孔父而取其妻，公怒，督惧，遂弑殇公，孔父先死曰及，何也？谷梁曰：书尊及卑，春秋之义也，孔父之先死，何也？公羊曰：孔父正色立朝，使其生而存君，不可得而弑也，孔父可谓义形于色矣。
滕子来朝
杞最小，初称侯已称伯，称子滕亦小，初书侯已书，子盖弗给于朝觐，贡赋自降为子，圣人因其实而书之，桓公天下之大恶，滕子先隣国而朝其罪自见也。
三月公会齐侯陈侯郑伯于稷以成宋乱
为赂，故立华氏也，会未有指言所事，指言所事，特书也，此春秋大义也。
夏四月取郜大鼎于宋戊申纳于太庙
取者，得非其有之称，宋始以不义取之，故系其器于郜赂公者，宋也，而书曰取蔽罪于鲁也，以成乱之赂器，置周公之庙，公其受之乎？故书纳纳者弗受，而强致之也。
秋七月杞侯来朝
杞当作纪杞则非侯也来朝惧齐也
蔡侯郑伯会于邓
左氏曰始惧楚也
九月入杞
左氏曰：讨不敬也，岂其然乎？纪求鲁庇，鲁因责利小国，不能供焉耳。
公及戎盟于唐
冬公至自唐
出告反，至常事尔，何以书？或以去国，逾时之久，或以会盟，侵伐之危，或以党恶附奸之罪，唐之至危之也，弑君之贼，使戎而不如郑齐，陈之党恶则讨之矣。
三年春正月
阙疑
公会齐侯于嬴
左氏曰成昏于齐也杜氏曰不繇媒介非礼也
夏齐侯衞侯胥命于蒲
古者不盟，结言而退，胥命相命也，相命近正也，故荀卿曰：春秋善胥命。
六月公会杞侯于郕
杞求成也
秋七月壬辰朔日有食之既
汪氏曰：日食三十六，食旣者三，皆臣子僣逆，夷狄暴横之应，故此年而后荆楚僣王，郑败王师，宣八年而后，楚庄围宋伐郑，伐晋，襄二十四年而后齐，崔杼衞甯喜弑君，呉楚横行中国。
公子翚如齐逆女
称公子已为卿也
九月齐侯送姜氏于讙
越境送女非礼也
公会齐侯于讙
为齐侯尔非为亲迎也
夫人姜氏至自齐
告庙而饮至也，以翚往而不言，以至者，公亲受之，齐侯也，皆非礼也。
冬齐侯使其弟年来聘
致夫人也非礼也
有年
十二公多歴年所岂无丰年而独桓书有年，宣书大有年，何也？桓弑君而立，宣爲弑君者所立，皆获罪于天，宜得水旱凶灾，而乃有年，是反常也，故纪其异。
四年春正月公狩于郎
于郎逺也
夏天王使宰渠伯纠来聘
程子曰：桓弑君而立天子，不能治天下，莫能讨，而王使其宰聘之天理灭矣，人道亡矣。
或曰渠氏伯纠字以大夫而摄宰者
是年不具秋冬未详
五年春正月甲戌己丑陈侯鲍卒
杜元凯长歴正月无甲戌
夏齐侯郑伯如纪
齐郑朝纪，欲以袭之，纪人知之外，相如不书，此何以书？纪来告也，以诸侯而爲贼于隣国，春秋所深疾也。
天王使仍叔之子来聘
书仍叔之子讥世官也
葬陈桓公
城祝丘
祝丘在齐鲁之间公欲助纪而畏齐故以非时城
秋蔡人衞人陈人从王伐郑
王夺郑伯政，郑伯不朝，王以诸侯伐之，战于繻葛，王卒大败，郑师射王中肩，不书战，不书败，所不忍言，存天下之防也书从王明君臣之义也。然则曷爲书王师败绩于茅戎曰：王师则非亲讨败而可书也。
大雩
大雩帝，用盛乐，天子之事也，鲁诸侯而郊禘，大雩，岁以爲常，不能悉书，故雩以非时而书，非时而雩，以旱也，书之见其非礼，且志旱也，郊禘，亦因事而书。
螽
螽书时不在一月也
冬州公如曹
州公尝为王三公故称公传云度其国危遂不复
六月春正月寔来
寔州公也，程子曰：不能反国，故遂名之，忽称郑忽明其正也，寔不称州亡其国也。
夏四月公会纪侯于郕
谘谋齐难也
秋八月壬午大阅
简车马也。惧齐郑，故先王寓军政于四时之田，其备豫矣，无事而为之妄动也，有警而为之，教之不素也，盛夏大阅，厉农失政甚矣，不言公，一国之事也。
蔡人杀陈佗
佗弑太子免而自立，逾年矣，书曰：陈佗以贼讨也，蔡侯杀之，而书蔡人，天下之大恶，人皆得而诛也。
九月丁卯子同生
啖氏曰君嫡子生以太子生之礼举之则史书之
冬纪侯来朝
欲公请王命求齐成公告不能
七年春二月己亥焚咸丘
咸丘地名焚林而田淫猎也
夏谷伯绥来朝邓侯吾离来朝
名之者，贱之也，越国逾境，相继而朝，弑君之贼为可贱也。
八月春正月己卯烝
冬烝非过也书之讥五月复烝为黩也
天王使家父来聘
桓公弑立未尝朝觐天王不讨至是三聘矣
夏五月丁丑烝
黩祀也志不敬也
秋伐邾
冬十月雨雪
程子曰建酉之月未霜而雪书异也
祭公来遂逆王后于纪
左氏曰：礼也，杜氏曰：天子娶于诸侯，使同姓诸侯为之主，祭公来受命于鲁，故曰礼也。程子曰：王姬下嫁则同姓，诸侯为之主，逆王后，无使诸侯为主之理，此讥祭公受命，逆后而过鲁，行朝会之礼，若以朝鲁为主而逆，后为遂也，胡氏取刘敞之说曰命，鲁以婚姻之事，大夫可矣，何必三公任重而轻使，故祭公专命，不报，遂行如纪，王以轻使为失，祭公以遂行为罪矣，赵鹏飞曰：齐将灭纪，纪托于鲁，鲁不能庇，于是为之谋，俾纳女于王，托王为重焉，祭公因不反命，而遂逆王后也。
九年春纪季姜归于京师
逆称王，后主王朝言也，归称季姜，主纪言也，京大师众也，凡王后非过，国都不书归。
夏四月
秋七月
冬曹伯使其世子射姑来朝
曹伯有疾使其世子来朝君疾而储副出危道也
十年春王正月
庚申曹伯终生卒
夏五月葬曹桓公
秋公会衞侯于桃丘弗遇
会者期词弗者，迁词衞侯失信也衞中变而从齐，郑于是乎有郎之师，桃丘衞地
冬十有二月丙午齐侯衞侯郑伯来战于郎
内不言战，言战则败也，不书及，为内讳也。郑主兵而首齐，犹州吁主兵，而首宋非齐，宋，则不能举也。
十有一年春正月齐人衞人郑人盟于恶曹
此郎之诸侯也人之示贬也
夏五月癸未郑伯寤生卒
郑庄一时之雄也，射王陷弟害，隣谋立宋庄身没，未几而世嫡出奔，庶孽夺正，国内大乱，为宋庄反噬，为不善者可鉴矣。
秋七月葬郑庄公
九月宋人执郑祭仲
宋人宋公也，其曰人贬也，祭畿内邑，仲字也，以天子命大夫为郑相也，死君难，臣道也，祭仲被执而废绌，其君立非所当立，其罪大矣，字之者，非贤之也，尊王命贵正卿着其罪而深责之也，公羊以祭仲废君为权害义，伤教不可从。
突归于郑
突不称公子？不可以有国也，曰：归易词也，以祭仲易恶祭仲也。
郑忽出奔衞
忽世子也以国氏正也其名失国也
柔会宋公陈侯蔡叔盟于折
柔鲁大夫未赐族，蔡叔诸侯之兄弟称，字内大夫，会外诸侯盟始，此折鲁地。
公会宋公于夫钟
冬十有二月公会宋公于阚
十有二年春正月
夏六月壬寅公会杞侯莒子盟于曲池
隐二年纪，莒盟于密隐，四年，莒人伐纪，是时纪谋齐难，故为盟，莒以援之，曲池鲁地。
秋七月丁亥公会宋公燕人盟于谷丘
燕南燕姞姓伯爵黄帝之后谷丘宋地
八月壬辰陈侯跃卒
公会宋公于虚
虚宋地
冬十有一月公会宋公于
宋地
丙戌公会郑伯盟于武父
宋庄责赂而有怨于郑，鲁桓憾忽而欲平突于宋，至于君臣六会，而宋不许，平其辱甚矣！于是遂有武父之盟，武父郑地。
丙戌衞侯晋卒
十有二月及郑师伐宋丁未战于宋
屡盟而卒叛，数会而卒，离故盟，会春秋所恶也，来战者，罪在彼，战于郎是也。往战者，罪在内，战于宋是也。
十有三年春二月，公会纪侯，郑伯，己巳，及齐侯，宋公衞侯燕人战，齐师，宋师衞师燕师败绩。
左氏以为郑与宋战，公羊以宋与鲁战，谷梁以纪与齐战，赵匡据经文内兵主纪，而先于郑，外兵主齐而先于宋，独取谷梁之说，盖齐合宋衞燕三国伐纪，鲁则纪其自出，求兵于郑往救之，战于纪而胜之也，胡氏曰：纪之不能保其国，自此战始矣。
三月葬衞宣公
既与衞人战曷为葬宣公，怨不弃义，怒不废礼，且衞助齐鲁援，纪非敌怨也，礼丧在殡，孤无外事衞宣未葬朔，乃即戎，又不称子，从吉行事，据事直书，而恶自见也。
夏大水
秋七月
冬十月
十有四年春正月公会郑伯于曹
曹在衞南而东北为齐界，所以伺齐衞之往来虞其报，救纪之怨也。
无氷
时燠也政事舒缓纪纲纵弛之象
夏五
传疑也
郑伯使其弟语来盟
凡外大夫请盟于鲁曰：来盟内，大夫请盟于彼，曰涖盟，使来盟，盟前定也。
秋八月壬申御廪灾
粢盛所藏也
乙亥尝
谷梁曰：志不敬也，壬申，御廪灾，乙亥，尝以为未易灾之余而尝也，胡氏曰：不时也，秋尝以物成而荐新，为义，夏之六月，未可尝也。
冬十有二月丁巳齐侯禄父卒
宋人以齐人蔡人衞人陈人伐郑
师而曰：以者能左右之，以行其意也，以一国而用诸侯之师，于是始以者为，所以者，其罪一也。
十有五年春二月天王使家父来求车
诸侯不贡车服天子不私求财王之不王甚矣
三月乙未天王崩
是后庄王僖王不书崩，见王室不告，鲁不赴，而诸侯不臣益甚矣。
夏四月己巳葬齐僖公
五月郑伯突出奔蔡
按左氏祭仲专，郑伯患之，使其壻雍纠杀之，雍姬知之，以告仲，仲杀雍纠公出奔，蔡是祭仲逐之也，而不书何也？陆淳曰：凡诸侯之奔皆不书，所逐之臣，圣人端本清源，明其自取焉耳。程子曰：避祭仲而出，非国人出之也。
郑世子忽复归于郑
忽尝嗣位君国，归而称世子，则亡其君位明矣，称复归反正也。
许叔入于许
隐十一年，鲁及齐，郑入许，许庄公奔衞郑使庄公之弟许叔居许东偏，以奉其祭祀，郑乱，故许叔入，许曰：入者难词，因乱窃入，非复国之义，故书入。
公会齐侯于艾
左氏曰谋定许也
邾人牟人葛人来朝
朝非微者之礼，曷为书人天王崩，而相与旅见弑逆之人，故人以贱之。
秋九月郑伯突入于栎
栎，郑大都也，入于栎，则入于郑矣，书入，义不容也，程子曰：突非正也，而忽不能君，故国人君突诸侯助之，春秋书爵，所以戒居正者，已不能保，则人取之矣。
冬十有一月公会宋公衞侯陈侯于袲伐郑
左氏曰：将纳厉公也，弗克而还，先地而后伐，先疑而后决也，谷梁曰：非其疑也，非其疑于为义，而果于为不义也；袲宋地，宋郑仇也，何以主兵？盖忽虽正其才，不足以君一国，突虽簒，其智足以结四隣，宋之相戾而复相用者，贿耳。
十有六年春正月公会宋公蔡侯衞侯于曹
夏四月公会宋公衞侯陈侯蔡侯伐郑
程子曰：突善结诸侯也，齐氏曰：自入春秋蔡，常先衞自是遂序衞之下先儒以为后至，实则以势之强弱，相上下而不复用，周班矣。
秋七月公至自伐郑
凡书至者，久之也，危之也。 去年十一月，会伐今年正月，又会四月又伐，故书至。
冬城向
言冬通后月之词也
十有一月衞侯朔出奔齐
按左氏以杀急子声子也公谷以得罪天子也
十有七年春正月丙辰公会齐侯纪侯盟于黄
左氏曰平齐纪且谋衞也黄衞地
二月丙午公会邾仪父盟于趡
下书伐邾则恶自见矣
夏五月丙午及齐师战于奚
齐人侵鲁疆，书战败也，奚鲁地，呉氏曰：盟未几而齐来侵境，平纪之信，岂足恃乎！
六月丁丑蔡侯封人卒
秋八月蔡季自陈归于蔡
何休？曰：蔡桓侯无子，季次当立，桓侯欲立献舞而疾季，季避之，陈桓侯卒，蔡人召季于陈而季归，归顺词既归，何以不有国献舞立矣，刘敞曰：智足以与权而不乱，力足以得国而不居逺而不携迩而不迫，是以见贵于春秋。
癸巳葬蔡桓侯
葬未有不称公者，称其本爵，或曰，请諡于王者也。或曰：传失之。
及宋人衞人伐邾
邾宋争疆，鲁从宋志，春盟而秋背之渎，信不仁甚矣。
冬十月朔日有食之
左氏曰不书日官失之也
十有八年春王正月，公会齐侯于泺，公与夫人姜氏遂如齐。
谷梁曰泺之会，不言及夫人，以夫人之伉也，以尊及卑曰：及以此及彼，曰及，皆及者为主，夫人骄伉，公不能制也，故曰与与，则匹敌而无彼此，尊卑之别也，罪公也，治其本也泺，齐地。
夏四月丙子公薨于齐丁酉公之丧至自齐
圣人直书，义在其中，泺之会不书，夫人出以遂，如齐见之，丧至不书，夫人入以孙于齐，见之，其事着矣。
秋七月
冬十有二月己丑葬我君桓公
贼未讨，何以书葬？公羊曰：讐在外也，谷梁曰：不责逾国而讨于是也，胡氏曰：隐公之讐在内，在内者讨，于是春秋于桓公书，葬隐然足以快鲁国，臣子之心哉！
春秋孔义卷二
钦定四库全书
春秋孔义卷三     明 髙攀龙 撰庄公
元年春王正月
继弑不书即位，先君不以其道终，子不忍即位也，故庄僖闵皆不书。
三月夫人孙于齐
不称姜氏？鲁之臣子绝不爲亲也内讳奔，故云孙犹言孙让而去也，见其无所容，而绝之也至矣。
夏单伯逆王姬
单伯，吾大夫之命乎天子者也，逆王姬，使我爲之主也，天子嫁女于诸侯，必使诸侯同姓者主之，诸侯嫁女于大夫，必使大夫同姓者主之，不自爲主者，行婚姻之礼，则伤君臣之义，行君臣之礼则废，婚姻之好，故使同姓敌体者，主之也，然诸侯当躬至京师，天子置舘，命同姓之尊者，行賔主之礼，然后逆归本国，此男下女之义也。齐侯既不朝，王又不亲迎，而鲁之单伯反往逆之，庄王不念齐，鲁之讐而命之主婚，鲁不念君父之讐而爲之往逆，忘亲释怨，人道绝矣。
秋筑王姬之馆于外
主王姬者，必自公门出于庙，则已尊于寝则已，卑爲之筑节矣，筑必有常处，何以筑于外，仇讐之人非所以接婚姻也，衰麻非所以接弁冕也，知其不可，故筑于外也，然有三年之丧，天王于义不当，使之主有不戴天之讐庄公于义，不可爲之主筑于外之爲宜不若辞而不主之，爲正也。
冬十月乙亥陈侯林卒
王使荣叔来锡桓公命
不称天宠簒弑以渎三纲也
王姬归于齐
书归于齐而后忘亲之罪着矣
齐师迁纪郱鄑郚
纪三邑也徙其民取其地曰迁纪之灭始于此矣
二年春王二月葬陈庄公
夏公子庆帅师伐于余丘
庆父公之庻兄也，公子已爲卿也，于余丘，邾邑也，邑未有书伐者，志庆父之主兵也，其后卒致子般之祸乱之所由来矣。
秋七月齐王姬卒
外夫人不卒，此何以卒？檀弓曰：齐告王姬之丧，鲁庄公爲之大功，忘亲媚讐其罪大矣。
冬十有二月夫人姜氏会齐侯于禚
姜氏齐侯之恶着矣庄公可以爲子乎禚齐地
乙酉宋公冯卒
三年春王正月溺会齐师伐衞
此公子溺也，未赐族伐衞者朔在齐，欲纳之也，忘讐罪大矣，况合党以伐同姓乎？
左氏曰衞朔出奔二，公子立黔牟，何休据世本，史记以朔出奔，王立公子留。
夏四月葬宋庄公
五月葬桓王
左氏曰缓也王崩至是七年矣公羊曰改葬也
秋纪季以酅入于齐
纪季纪侯之弟也，齐欲灭纪，故纪以邑入齐，爲附庸，存先祀也，纪侯之命也，故不书奔，不书名，入者难词，罪齐而闵季也。
冬公次于滑
将会郑伯谋纪，郑伯辞以难，凡师一宿爲舎再宿爲信，过信爲次次止也，春秋纪兵伐而书，次以次爲善救而书，次以次爲讥，次于滑讥也，欲救纪而不能也，滑郑地。
四年春王二月夫人姜氏享齐侯于祝丘
礼姑姊妹已嫁而反，兄弟不与同席而坐，况用两君相见之礼乎？祝丘鲁地。
三月纪伯姬卒
外夫人不卒此其卒吾女也
夏齐侯陈侯郑伯遇于垂
张氏曰：谋取纪也，胡氏曰：郑伯厉公，非子仪也，然是时厉公尚在，栎岂能出会？十四年，使傅瑕弑，子仪始入郑耳，此当是子仪。
纪侯大去其国
程子曰：大名责在纪也，齐师未加而去也，胡氏曰：大去者，土地人物，仪章器物悉委置之，而不顾也。张氏曰：春秋凡关纪之存亡者，一一备书，纪侯图存，不获委宗庙于其弟而去之，故不书奔，而曰大去，不书名，而曰纪罪齐，而闵纪也。
六月乙丑齐侯葬纪伯姬
不书，齐灭纪，至是而齐侯灭纪之罪，着矣孙明复曰甚，齐侯之诈也。
秋七月
冬公及齐人狩于禚
与讐狩人理绝矣齐侯也而人之所不忍言也
五年春王正月
夏夫人姜氏如齐师
会矣，而享享矣，而如齐师人之爲不善，一纵之后，如水方至，莫知所极也，夫前此歴日而返，故书月至此歴月而返书时矣。
秋郳黎来来朝
郳国黎来名，其后王命爲小邾子，春秋繁露曰附庸字者，方三十里，名者方二十里。
冬公会齐人宋人陈人蔡人伐衞
糓梁子曰：是齐侯，宋公也，曰人何也人诸侯人公也，人公何也？逆王命也。
六年春王正月王人子突救衞
程子曰：王人防者，例不书字，子突救衞而字之善之也，善子突，则善王命也。糓梁曰：善救者，则伐者不正矣。
夏六月衞侯朔入于衞
秋公至自伐衞
入有二义，难词也，逆词也，归君未有不言复不言，复者未得国也，朔得国矣，而书入何逆，王命也衞朔书名书入，以着其恶，王人书，字书救，以着其善，外则诸侯书人，内则庄公书至，而春秋之情见矣。
螟
冬齐人来归衞俘
俘军所获也，公羊曰衞寳也朔奔齐，齐连诸侯纳朔，葢朔以寳赂齐，而齐以分于三国也，春秋书此结正诸侯之罪也。
七年春夫人姜氏会齐侯于防
防鲁地左氏曰齐志也
夏四月辛卯夜恒星不见夜中星陨如雨
恒星常见之星如雨，陨者众也，王运将终，伯綂方作尧，舜：禹！汤：文，武之纪纲，扫灭殆尽矣。
秋大水无麦苗
苗禾麦熟大水故与苗俱无也
冬夫人姜氏会齐侯于谷
糓齐地葢一嵗而再会矣
八年春王正月师次于郎以俟陈人蔡人
师即围郕之师必齐意也
甲午治兵
兵即郎之兵俟而不至申治之耳
夏师及齐师围郕郕降于齐师
张氏曰：书鲁用师，未有如是之详者，次郎，可谓无名治兵，可谓黩武围郕，而郕降齐，可谓无功，歴三时而师还，可谓害民逆天道，亲仇讐伐同姓，勦民力，备书而恶着矣。
秋师还
冬十有一月癸未齐无知弑其君诸儿
僖公之母弟曰：夷中年生，公孙无知有宠于僖公，衣服礼秩如适，此乱本也，不书公孙罪，僖公也。
九年春齐人杀无知
杀无知者雍廪而曰齐人者讨贼也
公及齐大夫盟于蔇
此鲁庄报讐之会忘亲而图其后嗣，故以及讥，蔇齐地也。
夏公伐齐纳纠齐小白入于齐
左传书纳子纠，公谷书纳纠，杜氏注子纠小白，皆僖公庻子而纠长，荀卿亦谓桓公杀兄以争国，独史记载薄昭谏，淮南厉王有曰：齐桓杀其弟，以反国，程子取此以证子纠之爲弟，未知谁是？今以公谷爲据纠不书，子小白系齐，又参以夫子荅，子路，子贡之言不责，管仲之忘君，事讐则其长防是非见矣。
秋七月丁酉葬齐襄公
八月庚申及齐师战于干时我师败绩
公败也不言公者见乎伐齐纳纠之文矣
九月齐人取子纠杀之
此书子纠不当杀也
冬浚洙
洙在鲁北齐伐鲁之道也浚洙爲齐备也
十年春王正月公败齐师于长勺
诈战曰败，败之者爲主以责鲁也，善爲国者不师，善师者不阵，善阵者不战，至于战讐怨相寻，乱亡之道也。况以诈乎长勺鲁地。
二月公侵宋
是时鲁与齐讐必阴结于宋，故鲁乘长勺之胜，而侵之深，其怨于齐，又众其敌于宋，春秋所恶也。
三月宋人迁宿
宿介宋，鲁间，宋人以爲贰于鲁而迁之，盖移之封内，以爲附庸，自是宿不复见，则亦亡矣。所谓不再贬而恶见者也。
夏六月齐师宋师次于郎公败宋师于乘丘
外师不书伐，内不书战，胡氏曰：次者不以其事胜者，不以其理交讥之也。
秋九月荆败蔡师于莘以蔡侯献舞归
于是荆始猾夏矣，蔡侯何以名？绝之也，爲其服爲臣虏也，荆州名楚始封以爲国，至成王頵改称楚，李濓曰：执君灭国，皆始此年，天下无王，齐爲之天下无中国，楚爲之也。
冬十月齐师灭谭谭子奔莒
书奔责不死位也，不书出，国亡无所出也，犹书爵强暴所加，非其罪也。
十有一年春王正月
夏五月戊寅公败宋师于鄑
左氏曰：凡师敌未阵，曰败某师，皆阵曰战，大崩曰：败绩，得隽曰克，覆而败之曰取某师，京师败曰：王师败绩于某，鄑鲁地，宋师再败而祸及，鲁师再胜而国困矣。
秋宋大水
胡氏曰：外灾告则书，杜氏曰：公使吊之，故书张氏曰：比岁交兵，怨不废礼，古意之犹存也。
冬王姬归于齐
何以书？过我也，何以与侯女同辞王姬，虽贵其当执妇道，与公侯庻人之女，无以异也。
十有二年春王三月纪叔姬归于酅
叔姬隐七年，归纪伯姬，既卒，叔姬实摄内事，从纪侯去国，至是，纪侯卒而始归酅，宗庙在焉，义当归也。
夏四月
秋八月甲午宋万弑其君捷及其大夫仇牧
万宋之有力人也，乘丘之战，被获于鲁，归乃以爲大夫，而又靳之，又与之博，则闵公之弑其自取也，仇牧与大宰督同死，而督不书，则弑君之贼也。
冬十月宋万出奔陈
汪氏曰：春秋书逆贼出奔，一以责国人之失，贼一以责邻国之受贼也。
十有三年春，齐侯，宋人，陈人，蔡人，邾人会于北杏，何以会平宋乱也，以诸侯主天下会盟之政，自北杏始，春秋非主兵皆序爵，于是齐序宋公之上，四国称人，而独爵齐主盟，北杏齐地。
夏六月齐人灭遂
北杏之会，遂人不至，而遽灭之，则甚矣，凡书灭者，不待再贬，而恶已见称人，将卑师少也，自此至闵二年，迁阳，凡齐兵皆称人，见其兵精，而不贵多也。
秋七月
冬公会齐侯盟于柯
始及齐平也柯齐阿邑会于齐则齐侯意也
十有四年春齐人陈人曹人伐宋
背北杏之会故也。程子曰：齐自管仲爲政庄，十一年而后未尝兴大众也，终仲之身四十年，息养天下厚矣，惟救邢称师，讥其次也。
夏单伯会伐宋
陈曹鲁皆与宋邻，单伯鲁大夫也，举三国之师，亦见其不劳逺人矣。
秋七月荆入蔡
蔡人与北杏之会矣，而齐不能救力，未及也，自是蔡人不复与齐会盟。
冬单伯会齐侯宋公衞侯郑伯于鄄
宋服故也鄄衞地衞朔入国不通诸侯者，九年，郑突自遇垂不通，诸侯者十一年，今不敢不至矣。
十有五年春齐侯宋公陈侯衞侯郑伯会于鄄
逾年，再会诸侯之心，犹未一也，三合诸侯矣而不盟，以示慎重，是以盟而莫敢渝也。
夏夫人姜氏如齐
庄不与鄄之会，故如齐解之，自后不复如齐，知不礼于桓也。
秋宋人齐人邾人伐郳
郳即小邾，齐桓助宋争郳，以胁鲁也，至僖公时，鲁既亲齐则进，郳爲小邾，仍使服鲁矣。
李氏曰：齐伯资宋而成此于宋，示驩虞之恩于鲁，用胁制之术也。
郑人侵宋
间诸侯伐郳，而侵宋也，背二鄄之会，郑之反覆于齐，楚之间，盖始于此，胡氏曰：声罪致讨，曰伐濳师，掠境曰侵，汪氏曰侵伐，皆行师之名，虽夷狄，亦书伐伯者之兵，亦书侵义之是非，系其事之得失，不以是爲褒贬也。
冬十月
十有六年春王正月
夏宋人齐人衞人伐郑
中国诸侯宋爲大既爲之服郳，又爲之报，郑自是宋齐亲，而中国诸侯定矣。
秋荆伐郑
齐方图伯，楚亦浸强，而郑当其冲，中国得郑可以拒楚，楚得郑可以窥中国，自是郑爲齐，楚必争之地矣。
冬，十有二月，会齐侯，宋公，陈侯、衞侯，郑伯、许男、滑伯，滕子同盟于幽。
赵氏曰：言会鲁会之不书，其人微者也，同盟者同欲也；幽宋地见，虽诸侯同欲，而宋桓实鼓舞之，故齐桓之伯，頼宋爲多自后滑，滕诸小国，不与齐盟者，桓公事从简便，使附于大国也，伯政下衰，盟会数，而赋役烦大，国容有不至而小弱，莫不奔命，焉得失可知矣。
邾子克卒
子琐嗣立或曰即仪父或曰仪父之子
十有七年春齐人执郑詹
郑不朝也，诸侯不服，不能脩德以来之，而执其大夫，则小国之从齐，皆出于力不赡，而非有心悦诚服之意，爲可见矣。
夏齐人殱于遂
齐人灭，遂使人戍之，遂之余，民饮戍者，酒而杀之，齐人殱焉不言，遂人殱齐戍，而书其自殱，所以伸遂人复讐之志而着，桓公不仁，至自殱其众也。
秋郑詹自齐逃来
逃义曰逃罪詹也而鲁受之又罪鲁也
冬多麋
京房曰：废正作淫，爲火不明，则国多麋，刘向五行志曰：麋牝兽之淫，庄公将娶齐淫女，其象先见如此。
十有八年春王三月日有食之
夏公追戎于济西
不言侵伐者，遄，退也，先王之法，敌知畏而遁，斯止矣，不追也。
秋有
此鲁所无也，故以有书麋皆隂物是时庄公上不能闲其母，下不能正其身，阳淑消而阴慝长矣，此恶气之应也。
冬十月
十有九年春王正月
夏四月
秋公子结媵陈人之妇于鄄遂及齐侯宋公盟
鄄之巨室，嫁女于陈人，结以其庶女媵之，因与齐，宋盟媵，礼之轻也，盟国之重也，以轻事遂重事，恶之也，遂专事之词也。
夫人姜氏如莒
杜氏曰非父母国而往书奸
冬齐人宋人陈人伐我西鄙
责鲁不恭其事也
二十年春王二月夫人姜氏如莒
夏齐大灾
天火曰灾齐人来告而鲁往吊故书
秋七月
冬齐人伐戎
家氏曰：是时周有子頽之乱，齐桓若罔闻知，去年伐鲁，今年伐戎，大率逐利以自私耳。
二十有一年春王正月
夏五月辛酉郑伯突卒
张氏曰：簒弑窃国之人，而春秋始终，君之且复记其卒于位，所以着乱贼得终，王法不行，为世之所由乱也。
秋七月戊戌夫人姜氏薨
黄震氏曰文姜之恶极矣，春秋始终，以夫人之礼书之实，书其事而善恶自见耳。
冬十有二月葬郑厉公
王氏曰：郑伯有纳惠王之功不免，諡为厉者，其始以赂而簒，立中以虐而出奔，周室虽衰，公议尚在，臣子私諡，不敢妄加美名，古意犹可攷也。
二十有二年春王正月肆大眚
肆放也，眚过误也。季氏曰：庄公制于文姜，鲁之羣臣，皆不恊焉，则凡国内臣民以拂意而陷于大罪者多矣，故书肆大眚，于文姜薨，葬之间，善庄公之能补过也。
癸丑葬我小君文姜
妇人法无諡，生以夫国冠之韩，姞，秦姫是也，死以夫諡冠之。庄姜定姒是也。乃别为之，諡曰文。而不系于桓，可乎？
陈人杀其公子御冦
胡氏曰：国乱无政，众人擅杀而不出于其君，则称人也。
夏五月
秋七月丙申及齐髙傒盟于防
议婚也不言公讳与髙傒盟也
冬公如齐纳币
鲁可以释桓公之讐而不可以娶襄公之女娶仇女，大恶也，况丧未毕，而又亲纳币，不待贬绝而着矣。
二十有三年春公至自齐
忘父讐而娶齐女，冒母丧，而往纳币，归复饮至，可谓有人心者乎！
祭叔来聘
王臣也而不言使见私交之罪也
夏公如齐观社
呉氏曰：襄二十四年，齐社搜军实，使客观之，葢齐俗，每因祭社，搜军实，以夸视威众，而聚人观之，庄公托此爲名以如齐也。
公至自齐
荆人来聘
説者以爲进之非也，聘者，天子问诸侯之礼，圣人岂与其僭聘问之礼耶。
公及齐侯遇于糓
及者内爲志
萧叔朝公
萧叔宋附庸书朝公公在外也于外非正也
秋丹桓宫楹
天子诸侯黝垩丹楹非礼也
冬十有一月曹伯射姑卒
十有二月甲寅公会齐侯盟于扈
扈齐地遇于糓盟于扈皆要结姻好也
二十有四年春王三月刻桓宫桷
文姜将祔桓公庙，故丹楹刻桷，而不知陷于非礼也。
葬曹庄公
夏公如齐逆女
诸侯无越境逆女之礼况于讐人之国乎
秋公至自齐
昬，义以正始爲先公不与夫人，皆至姜氏，不从公而入，失其正矣。
八月丁丑夫人姜氏入
日入恶入者也以宗庙爲不受也
戊寅大夫宗妇觌用币
夫人至大夫见于宗庙，妇见于内男，贽大者玉帛，小者禽鸟，女贽榛栗枣脩，竝觌同防，是乱男女之别矣，哀姜通共仲弑，嗣君之祸，葢已兆于此与。
庄公之婚书事十一志大恶也
大水
冬戎侵曹曹羁出奔陈赤归于曹
羁者曹庄公嫡子而赤，其庶子戎，逐羁而归，赤也，曹伯，已葬，犹不称爵，以微弱不能君也。
郭公
经阙误也
二十有五年春陈侯使女叔来聘
女氏叔字不名者天子之命大夫也
夏五月癸丑衞侯朔卒
衞惠背幽之盟爲齐所恶故鲁亦不会其葬也
六月辛未朔日有食之鼓用牲于社
救日皆鼓，常事也，此何以书？不鼓于朝而鼓于社，又用牲皆非礼也。
伯姬归于杞
庄公女不书逆者，葢以卿逆而其君亲受之境上，则但举重书归而已。
秋大水鼓用牲于社于门
隂盛阳防之变极矣，周宣王救旱，虽曰靡神不举，然必以侧身修行，爲本社与国门，非所以致水灾者，自古岂有伐鼔用牲救水灾之礼乎？
冬公子友如陈
报女叔之聘，凡公及内卿往他国，皆不言，朝聘而曰如，存周礼也，友庄公母弟是爲成季，以桓公之子，故后世列爲三桓，此内大夫出聘之，始亦季友，私行之阶也。
二十有六年春公伐戎
夏公至自伐戎
曹杀其大夫
曹大夫不名，杀者非一人也，羁出赤归之际，必有不附于赤者，故赤杀之，或曰，鲁伐戎，曹大夫之不与，赤者预闻其谋，故赤杀之以悦戎，其无王擅杀之，罪大矣。
秋公会宋人齐人伐徐
徐爲鲁患旧矣春伐戎又伐徐者必戎之党也
冬十有二月癸亥朔日有食之
二十有七年春公会杞伯姬于洮
左氏曰：天子非展义不巡守，诸侯非民事不举，大夫非君命不越境会于洮，参讥之，公与杞侯伯姬，皆失正也，洮鲁地。
夏六月公会齐侯宋公陈侯郑伯同盟于幽
陈，郑服也，同志而盟，非率之也。鲁，宋、陈、郑、皆至而衞独不来故，明年，伐卫。
秋公子友如陈葬原仲
原周畿内邑，仲氏爲陈大夫，季友之旧也，葬原仲，公子友之私事，请于君以行，何以书？公羊曰：公子庆父，公子牙，公子友皆庄公母弟庆父牙通乎？夫人以胁公，季子不忍见也，故以葬原仲，适陈遂不复归，三十二年，公以病召而始归也。
冬杞伯姬来
礼，父母在岁一归宁，常事不书，此何以书？不当来也，春会于洮，冬，又归鲁，故知其不当来也。
莒庆来逆叔姬
莒庆莒大夫也，叔姬庄公女也，何以称字？大夫自逆则称字为其君，逆则称女尊卑之别也，大夫越境逆女，非礼也，诸侯嫁女于大夫，必使大夫同姓者主之，而公自主之，非礼也。
杞伯来朝
公会齐侯于城濮
王使召伯廖赐齐侯命，请伐衞以其立子頽也，城濮衞地岂齐以鲁衞兄弟使鲁，说之来归乎衞卒不至而后伐之也。
二十有八年春王三月甲寅，齐人伐衞衞人及齐人战衞人败绩。
战不言伐而书伐，伐不言日，而书日被，伐不言及，而书及败绩，不言人而书，人皆罪卫也，然齐桓既以王命伐矣，复取赂而还，何与不曰齐侯，而书人未可尽以将卑师少例之也。
夏四月丁未邾子琐卒
秋荆伐郑公会齐人宋人救郑
程子曰救郑制楚之始盖天下大势所在
冬筑郿
凶年而用民力于所不必为也
大无麦禾
举国皆无也，王制冢宰制国用，必于岁之杪，故大有大无皆书于冬。
臧孙辰告籴于齐
是为文仲，公子彄曾孙也，公羊曰：君子为国，必有三年之委，一年不熟，告籴讥也。
二十有九年春新延廏
养马欲其富，故马廏谓之延，延长也，大无麦禾，故讥新延廏。
夏郑人侵许
秋有蜚
刘向曰：蜚色青，非中国所有，南越盛暑，男女同川淫风，所生为防臭恶，娶齐淫女之征应也，罗氏曰负蠜，今谓之蜚盘防，好以清旦集稻，上食稻花，日出则散去，又其气恶能熯？稻使不蕃。
冬十有二月纪叔姫卒
纪国虽灭，叔姫执节守义，故系之纪而録其卒，葬贤而得书也。
城诸及防
三十年春王正月
夏师次于成
糓梁以爲欲救鄣，杜氏以爲备齐师，赵氏以爲欲会齐围鄣，闻鄣已降而不行，姜氏曰：鄣爲纪之附庸，必不忍于鄣，又不敢逆齐而特次于成耳。
秋七月齐人降鄣
凡服从内附，曰降不书鄣降，而曰降鄣罪，齐人之力胁也。
八月癸亥葬纪叔姬
九月庚午朔日有食之鼓用牲于社
冬公及齐侯遇于鲁济
左氏曰谋山戎也以其病燕故也
齐人伐山戎
遇鲁济献捷，皆书齐侯则伐山戎，爲齐侯明矣，人之者讥也。
三十有一年春筑台于郎
一岁三筑台直书而义见矣
夏四月薛伯卒
张氏曰薛始称伯降班而告终也
筑台于薛
六月齐侯来献戎捷
诸侯不相遗，俘献者，下奉上之词，齐侯亲来卑词，尊鲁故据其所称之实，而谓之献也。
秋筑台于秦
秦鲁西境地也
冬不雨
程子曰：一岁三筑台，明年春，城小谷，故冬书不雨，闵之深也。
三十有二年春城小谷
备齐也
夏宋公齐侯遇于梁丘
爲郑报楚也，齐侯不以霸主自居，以梁丘近宋而先宋公。
秋七月癸巳公子牙卒
庆父与叔牙同母，庄公与季友同母，庆父庄公庶兄也。
君亲无将，将而诛焉，牙欲立庆父弑械成，故季子酖之诛，不得辟兄，君臣之义也。使托若以疾死，然亲亲之道也，夫子书其自卒，示无讥也。
八月癸亥公薨于路寝
庐陵李氏曰：鲁十二公得终路寝者三庄，宣成而已。
冬十月己未子般卒
子卒日，正也，不日故也。子般弑而日，何也？谷梁曰：有所见，则日。
公子庆父如齐
奔也，何以书？如王氏曰：内大夫以君命适他国，皆书如庆父弑，子般而出，春秋书之无异，词者既书，子般卒，则知其无君命矣。
狄伐邢
春秋孔义卷三
<经部,春秋类,春秋孔义>
钦定四库全书
春秋孔义卷四     明 髙攀龙 撰闵公
元年春王正月
不书即位乱也
人救邢
凡书救者未有不善者也况于伐邢者为狄乎
夏六月辛酉葬我君庄公
荘公之薨，至是十有一月而始葬，则其故可知矣。谓子般非弑，未敢以为然也。
秋八月公及齐侯盟于落姑
盟纳季子也
季子来归
曰季子贤之也曰来归喜之也
冬齐仲孙来
来省难也
二年春王正月齐人迁阳
逼徙之也
夏五月乙酉吉禘于庄公
鲁禘非礼，防未三年而举吉祭，不于宫庙，而于庄公之寝，失礼之中，又失礼焉。
秋八月辛丑公薨
君薨必书其所此不书弑也
九月夫人姜氏孙于邾
上书君薨，下书孙于邾出奔莒，则姜氏，庆父之与闻乎弑明矣。
公子庆父出奔莒
庆父弑君本欲代立其奔莒者鲁人不容也
陈氏曰：宋万奔陈，虽杀之不书，庆父奔莒，虽杀之亦不书，所以严佚，贼之责也。
冬齐髙子来盟
盟立僖公也程子曰称髙子善其能恤鲁
十有二月狄入衞
衞自惠公即位，宣姜淫恣，失人心久矣，重以懿公好鹤，亡形已具，故狄人一至而遂涣然离散也。
郑弃其师
曰郑者君臣同责也
春秋孔义卷四
钦定四库全书
春秋孔义卷五    明 髙攀龙 撰
僖公
元年春王正月
不书即位继弑君也
齐师宋师曹师次于聂北救邢
救兵讥，次次缓也，失救道也，然救而次不同，于次而救者次而救者，或观衅而动乎？
夏六月邢迁于夷仪
不曰迁邢曰邢迁者邢志也
齐师宋师曹师城邢
是向之师也，再书者，嘉桓之功，城夷仪也，邢国之矣，故书邢、
秋七月戊辰夫人姜氏薨于夷齐人以归
夫人薨不地，地故也。桓公召而杀之也以归，归齐也。
楚人伐郑
荆始书楚从其自称也伐郑者郑即齐也
八月公会齐侯宋公郑伯曹伯邾人于柽
左氏曰：谋救郑也，当是时，楚兵已退，郑已在会矣，盖谋伐楚也。
九月公败邾师于偃
诈战曰败，岂以夫人孙邾之故乎？不请于会而讨之，非礼也。
冬十月壬午公子友帅师败莒师于郦获莒挐
庆父死于莒，莒人以为功而求赂，鲁人不与而加兵，其罪在莒矣，春秋以季友为主，而书败获者，责以非王者之师也。
十有二月丁巳夫人氏之丧至自齐
不称姜防辞也
二年春王正月城楚丘
诸侯城楚丘而存衞焉不书会后也【从左氏】
夏五月辛巳葬我小君哀姜
成其葬者丧既归子无绌母之义也
虞师晋师灭下阳
贪贿而忘与国，虞首恶矣，故先书虞下阳虞，虢之塞邑也，虢之亡，实繇之，故即书灭。
秋九月齐侯宋公江人黄人盟于贯
江黄二国，在楚东北境，江黄服，则楚势孤矣，贯宋地，惟宋与盟，不烦诸侯也。
冬十月不雨
书月者一月不雨也
楚人侵郑
三年春王正月不雨
夏四月不雨
谷梁云不雨者，勤雨也，有志乎民者也，按诗称僖公俭以足用，寛以爱民，务农重谷，则诚贤君也，其有志乎民审矣，故冬春夏不雨，而皆书着其勤也。
徐人取舒
取不言灭者，取为附庸，未絶其祀也，舒与荆比为中国患，徐人取舒为中国挠楚也。
六月雨
雨云者，喜雨也，一经书雨，此为特笔，与他公之止，书不雨者异矣。
秋齐侯宋公江人黄人会于阳谷
谋伐楚也阳谷齐地
冬公子友如齐涖盟
涖临也，徃盟乎彼也，来盟者盟于我也，赵氏以为听伐楚之期是也。
楚人伐郑
至是楚人五加兵于郑矣
四年春王正月，公会齐侯，宋公，陈侯、衞侯，郑伯、许男、曹伯侵蔡，蔡溃，遂伐楚，次于陉。
潜师掠境，曰侵，声罪致讨，曰伐民逃其上？曰：溃，遂，继事也。次，止也陉，楚地，蔡自庄，十四年，荆入蔡哀侯折而事楚，已易世，不通中国，今二十四年矣，蔡已入楚，则次及于郑，蔡，郑当楚之冲，华夷之门尸也，齐侯不得蔡无以伐楚，侵蔡伐楚，势当然矣。伐而次者与伐郑，次郐，同整兵慎战之意。
夏许男新臣卒
不书卒于师者许近楚归国而卒也
楚屈完来盟于师盟于召陵
不称使，权在完也，非有前定之盟也，来盟于师，完之意也。盟于召陵，桓之意也，盖先请为盟而后齐，始退师，盟于召陵耳，胡氏曰：齐师虽强，桓公能以律用之而不暴，楚人已服，桓公能以礼下之而不骄，故召陵之盟，春秋所美也。
齐人执陈辕涛涂
陈，蔡，近楚常有二心，涛涂欲误，齐师东归，诚不忠矣，而执之，伐之侵之，不已甚乎？皆春秋所罪也。
秋及江人黄人伐陈
鲁及之也
八月公至自伐楚
大伐楚也
葬许穆公
冬，十有二月，公孙兹帅师会齐人，宋人衞人郑人许人，曹人侵陈。
五年春晋侯杀其世子申生
目晋侯斥杀恶献公也
杞伯姬来朝其子
伯姬归寜成风，因见其子于公时年十嵗是年德公卒，所朝之子立，是为成公，盖是时德公病，欲托其子于鲁，然非礼矣。
夏公孙兹如牟
左氏曰：娶也而不书，逆者不与，其以聘礼行私事也，凡大夫聘他国，曰如。
公及齐侯，宋公，陈侯、衞侯，郑伯、许男、曹伯会王世子于首止。
惠王娶陈妫为后，生太子郑，后母惠后生叔带，王爱叔带，将立之，桓公率诸侯会王世子，示天下戴之，所以尊国本絶乱阶，及以会殊防也，尊王世子也。
秋八月诸侯盟于首止
盟者不相信也，不敢以所不信，加之尊也，故诸侯自盟也，胡氏曰无中事，复举诸侯会盟同，地再言首止，书之重词之复，其中必有大美恶焉，首止之盟，美之大者也。
郑伯逃归不盟
王恶，齐侯定世子，而使周公召郑伯曰：吾抚汝以从楚，辅之以晋，可以少安，郑伯喜王命而惧不朝于齐，故逃归不盟，书曰逃贱之也。
楚人灭子奔黄
江，黄方睦于齐，皆姻也，弦子恃之而不事楚，又不设备，故亡。
九月戊申朔日有食之
冬晋人执虞公
程子曰：书执不书，灭自取也，胡氏曰灭者，亡国之善词，上下之同力也，执之者匹夫焉耳。已，左氏曰罪虞，且言易也。
六年春王正月
夏公防齐侯宋公陈侯衞侯曹伯伐郑围新城
讨郑逃首止之盟也
秋楚人围许诸侯遂救许
楚人围许以救郑，经不书，不与楚人救郑也，凡书救，未有不善，其曰遂救，许善之尤也。
冬公至自伐郑
不以救许致师以伐郑出也
七年春齐人伐郑
郑未服也
夏小邾子来朝
即郳黎来也，齐桓公请于天子进之，邾之别封，故曰：小邾始得王命而来朝也。
郑杀其大夫申侯
称国以杀，杀无罪也，申侯自楚奔郑，郑之从楚，葢申侯有谋焉，故郑以申侯说于齐，归罪申侯以自解也。
秋，七月，公会齐侯，宋公，陈世子欵，郑世子华，盟于，毋左氏曰谋郑也。
曹伯班卒
公子友如齐
冬葬曹昭公
八年春王正月，公会王人，齐侯，宋公，卫侯、许男、曹伯，陈世子欵盟于洮，郑伯乞盟。
惠王崩，襄王惧，太叔带之难，不发丧而告难于齐，于是有洮之盟，王人下士也，而先诸侯，贵王命也。郑伯乞盟，请服也。前曰逃此，曰：乞善乎？孔叔曰：国君不可轻，轻则失亲，患必至病而乞盟，乞盟所丧多矣，信哉！
夏狄伐晋
秋七月禘于太庙用致夫人
谷梁曰：用者不宜用也。致者，不宜致也。言夫人不以姓氏，非夫人也，立妾之辞也，非正也。刘向曰：夫人成风也，致之于太庙，立之，以为夫人，季氏曰：禘无致夫人之礼，盖不特为妾母也。
冬十有二月丁未天王崩
赵氏曰：左氏云，七年闰月，惠王崩，襄王恶太叔之乱不发丧，而告难于齐，八年正月，会于洮，谋王室也，襄王定位而后发丧，据此则正月二月位已定，何至十二月而后告丧，诸侯乎？左氏殆不足慿也，呉氏谓惠王前年冬有疾，而今年冬，乃崩者近之。
九年春王正月丁丑宋公御说卒
不葬鲁不会也赵氏曰廹于葵丘之会也
夏，公会宰周公，齐侯，宋子衞侯郑伯许男，曹伯于葵丘，曰：宰周公者，以冡宰兼三公也，襄王之位，桓公所定也，故使宰孔来锡命焉，桓公合诸侯而为会，所以重王命也。
秋七月乙酉伯姫卒
九月戊辰诸侯盟于葵丘
言诸侯盟则不盟，宰周公矣，不敢使天子宰受诸侯约束，也会盟同地而再言之，其中有大美恶焉，葵丘之盟，美之大者也，故特书日以别之。
甲子晋侯诡诸卒
冬晋里克杀其君之子奚齐
谷梁曰其君之子云者国人不子也
十年春王正月公如齐
公始朝齐也
狄灭温温子奔衞
前年伐晋，今又灭温，狄肆甚矣，非桓公伯图之缺乎？
晋里克弑其君卓
去年九月，晋献公卒，十月里克，杀奚齐于次，未葬也，荀息立公子卓以葬，十一月，里克杀卓于朝，则已成之为君也，故书君书弑。
及其大夫荀息
书及所以着其节书，大夫不失其官，于息奚取焉？公羊曰：若息者，可谓不食其言矣。
夏齐侯许男伐北戎
晋杀其大夫里克
里克弑二君一大夫，不以讨贼之词，书者杀之，不以其罪也，里克所为弑者，为重耳也，夷吾曰：是又将杀我乎？故杀之，而非讨其弑也，不以弑君之罪讨之，故书杀其大夫。
秋七月
冬大雨雪
髙氏曰酉戌亥月皆非大雨雪之时也故尤为异
十有一年春晋杀其大夫防郑父
防郑里克党也，杀里克而惧矣。称国以杀者，国乱无政，以忌心杀人而不得其罪也。
夏公及夫人姜氏会齐侯于阳谷
参讥之也
秋八月大雩
冬楚人伐黄
病桓公也，黄既服齐，不供楚贡，故楚伐之，而齐不救，负黄甚矣。
十有二年春王三月庚午日有食之
夏楚人灭黄
公羊曰灭者亡国之善辞上下之同力者也
秋七月
冬十有二月丁丑陈侯杵臼卒
十有三年春狄侵衞
夏四月葬陈宣公
公会齐侯宋公陈侯衞侯郑伯许男曹伯于咸
是时淮夷病杞于是有咸之会咸卫地
秋九月大雩
冬公子友如齐
咸之会谋，城缘陵也，必已预戒事期矣，故如齐请事。
十有四年春诸侯城缘陵
会咸之诸侯也城缘陵而迁杞缘陵杞邑也
夏六月季姫及鄫子遇于防使鄫子来朝
曰：季姫而不系国，则犹女也，其称字，盖已许嫁于鄫也，及者，内为志内女，而外与诸侯遇讥鲁也，朝不言使，言使，非正也。使来朝，使来请已也，僖公不君，鄫子不夫，季姬不子，不妇竝见矣。
秋八月辛卯沙鹿崩
沙鹿山名外异不书此何以书为天下记异也
秋侵郑
冬蔡侯卒
十有五年春王正月公如齐
昭三年，子大叔曰：文襄之伯，其务不烦诸侯，令三嵗而聘五嵗而朝有事而会，不恊而盟，今按公十年，如齐，此又如齐，用五年一朝之制，同于事，天子之礼矣。
楚人伐徐
三月，公会齐侯，宋公，陈侯、衞侯，郑伯、许男、曹伯盟于牡丘，遂次于匡，公孙敖帅师及诸侯之大夫救徐。
牡丘之会，救徐也，盟而徃见其心之不恊，次于匡，见其力之不恊，合八国之众，以救徐而仅，使大夫将桓徳益衰矣。
夏五月日有食之
秋七月齐师曹师伐厉
厉在徐楚之间为楚之与国伐厉以救徐也
八月螽
九月公至自会
桓会不致此何以致久也不以救徐致无功也
季姬归于鄫
己夘晦震夷伯之庙
左氏曰展氏，有隐慝焉，张氏曰：天之怒，击每在于恶稔，而人不加诛之后。
冬宋人伐曹
同盟，始自相攻，而桓不能禁矣，曹在宋宇下庄，十四年，曹昭公从齐桓伐宋，遂与宋人为不释之憾，齐伯衰而宋曹之争始，此其后曹卒亡于宋，季氏曰：宋襄轻齐争，伯已见于此。
楚人败徐于娄林
徐恃救而败，伐厉之谋，无补桓伯衰，而中国之势，又将一变也。
十有一月壬戌晋侯及秦伯战于韩获晋侯
秦伯伐晋，而经不书伐，专罪晋也，获晋侯以归，而经不书归，免秦伯也，书伐书及两俱有罪，而以及为主书，获书归，两俱有罪，而以归为甚，不言师败绩？何也？君获不言师败绩？君重于师也。
十有六年春王正月戊申朔，陨石于宋五，是月，六鹢退飞，过宋都。
陨石自空凝结而陨也，退飞，有气逆驱而飞也，不曰石陨于宋，而曰陨石天应之也。
三月壬申公子季友卒
季者其字也，友者其名也，大夫卒而书名，曷为书字世卿也。
夏四月丙申鄫季姫卒
秋七月甲子公孙兹卒
冬，十有二月，公会齐侯，宋公，陈侯、衞侯，郑伯、许男、邢侯，曹伯于淮。
淮夷病鄫谋城鄫也不果城而还
十有七年春齐人徐人伐英氏
英氏，楚之与国，桓公不能病楚而伐其与国之防者以报娄林之役，不亦末乎？
夏灭项
鲁灭也齐人以为讨而止公
秋夫人姜氏会齐侯于卞
声姜以公止于齐而会也
九月公至自会
曰至自会犹未至齐也
冬十有二月乙亥齐侯小白卒
十有八年春王正月宋公曹伯衞人邾人伐齐
纳公子昭也是为孝公
夏师救齐
善救齐也
五月戊寅宋师及齐师战于甗齐师败绩
凡伐者为客，受伐者为主，今齐人受伐以宋为主者，曲在宋也，奉少夺长，其罪大矣，书齐师败绩，责齐臣也。
狄救齐
秋八月丁亥葬齐桓公
冬邢人狄人伐衞
狄既救齐，又伐伐齐之衞假公以行其意也，而邢人从之，岂见逼于狄，与其后邢灭于衞祸基此矣。
十有九年春王三月宋人执滕子婴齐
以威求伯也
夏六月宋公曹人邾人盟于曹南
曹，邾，即宋所与伐齐者也，襄公图伯而仅能合二国，其君不亲，会焉可以观人心矣。
鄫子会盟于邾
会盟后会也
己酉邾人执鄫子用之
恶之，故谨而日之，执者邾也，宋罪着矣，齐桓既没，诸侯放恣，遂至于此。
秋宋人围曹
讨不服也曹南之盟不亲会也
卫人伐邢
报莬圃之役也
冬会陈人蔡人楚人郑人盟于齐
楚人得与中国会盟自此始。首陈，陈倡盟也，后郑，郑首叛也，以其人楚，不可不人陈蔡，以其人陈，蔡，不可不没，公地以齐，则君亦预矣，宋襄暴虐，诸侯皆有挟楚以抗之之心，是以陈蔡为楚致，鲁以为此盟春秋之所深罪也。
梁亡
秦灭也，而书自亡，何也？湎于酒，淫于色，心昏耳目塞，上无正长之治，大臣背叛，民为防盗，加以力役焉，鱼烂而亡也。
二十年春新作南门
门有古常言，新有故也，言作创始也，非所当作而作也？故当作者閟宫泮水之役皆不书。
夏郜子来朝
郜宋之附庸知宋之不足恃而依鲁也
五月乙巳西宫灾
郑人入滑
滑与郑隣桓公死，中国无伯，郑首从楚，称兵周疆，无忌惮甚矣。
秋齐人狄人盟于邢
于是衞方病邢谋衞难也
冬楚人伐随
随以汉东诸侯叛楚楚伐而取成
二十有一年春狄侵衞
为邢故
宋人齐人楚人盟于鹿上
是宋公也，何以书？人齐桓攘楚，以安中国，宋公盟，楚以求诸侯人楚，故因人之也。
夏大旱
歴夘辰巳之月而旱也
秋，宋公，楚子，陈侯、蔡侯、郑伯，许男、曹伯会于盂，执宋公以伐宋。
程子曰：宋率诸侯为会，而蛮夷执会，主诸侯莫违，故以同执书之。
冬公伐邾
楚人使宜申来献捷
曰：使则明为楚子矣，而曰人捷不曰：宋不与楚捷于宋也，不与鲁受楚捷也。
十有二月癸丑公会诸侯盟于薄释宋公
会诸侯不言，楚释宋公，不言楚蛮荆，为中国主盟，春秋所谨也。
二十有二年春公伐邾取须句
按左氏谓湏句国也，邾灭之，公伐邾，取须句反其君，若是，则须句乃子爵国而奔，因成风鲁事也，国灭而兴，君奔而反，皆事之大者，且有关于鲁，而经不书其本无此事，可知也，赵鹏飞氏直以须句，乃邾邑是矣。
夏宋公衞侯许男滕子伐郑
怒郑之与楚也
秋八月丁未及邾人战于升陉
书及公战也不言败讳也
冬，十有一月己巳朔，宋公及楚人战于，宋师败绩，楚子称人，恶之也。
二十有三年春齐侯伐宋围缗
宋襄有私德于齐，而孝公背鹿上之盟会盂，不至盟薄，不与乘之败而伐之，不义甚矣，春秋所深恶也。
夏五月庚寅宋公兹父卒
张氏曰时僖公已有志于附楚故不会宋公之葬
秋楚人伐陈
伐陈以城顿也陈顿之争始此
冬十有一月杞子卒
杞伯爵也，而书子者，国小，不能供伯贡，自求降爵，春秋，从其自称也，不名者，史佚之也。
二十有四年春王正月
夏狄伐郑
秋七月
冬天王出居于郑
按左氏，郑人入滑，王为滑请，郑不听命，王怒，使頽叔出狄师伐郑，而德狄人立其女隗氏为后，富辰谏，不听，太叔带通于隗氏，王绌狄女，頽叔惧狄之怨已，遂奉叔带以狄师攻王，王适郑处于汜，天子不言出，特书曰：出自取之也。出而曰居，普天之下，莫非王土；宅其所有也。
晋侯夷吾卒
惠公卒于去年九月，晋文定位而后告丧，故书于今年。
二十有五年春王正月丙午衞侯燬灭邢
衞侯何以名灭？同姓也，春秋之法，诸侯不生，名灭同姓，则名。
夏四月癸酉衞侯燬卒
宋荡伯姬来逆妇
伯姫配荡氏，妇人既嫁，不逾竞来，非礼也，以姑逆妇，非礼也，以公下主大夫之昏慢，宗庙卑朝廷，非礼也。
宋杀其大夫
大夫不名众辞也
秋楚人围陈纳顿子于顿
顿迫于陈而奔楚，故楚围陈而纳之，中国虐小夷狄，借为义举，此春秋所伤也。
葬衞文公
冬十有二月癸亥公会衞子莒庆盟于洮
左氏曰衞人平莒于我，以元年获拏之故也。庆鲁壻衞成公称子丧，未逾年也。
二十有六年春王正月己未，公会莒子衞速盟于向，左氏曰：寻洮之盟也，鲁许莒平，故莒子自至。
齐人侵我西鄙公追齐师至酅弗及
讨洮向二盟故
书人书侵书，师罪齐也，书追书至酅，不及罪鲁也，酅，齐地，凡追在境内，则讥其不豫，在境外，则讥其深入。
夏齐人伐我北鄙
衞人伐齐
衞之伐齐为鲁伐也
公子遂如楚乞师
展禽致词，而北鄙之师，立退矣，僖公不能用贤图治，而乞师他国，何为乎直书罪着矣。
秋楚人灭夔以夔子归
夔，楚，同姓也，灭同姓，何以不名？人而不名，春秋待外裔之道也，夔子以无罪见灭，故爵而不名。
冬楚人伐宋围缗
宋成公忘其父盂，执战之仇，而徃朝楚，其罪大矣，今新即晋故，楚伐之。
公以楚师伐齐取谷
以用之也，乞师他国，而取人之邑，失正甚矣，患之起必自此始。其致危之也。
公至自伐齐
二十有七年春杞子来朝
成公弟桓公也，来朝用子礼，故公以为不共而卑之。
夏六月庚寅齐侯昭卒
秋八月乙未葬齐孝公
乙巳公子遂师师入杞
杞力不能备物而师入其国鲁之虐小甚矣
冬楚人陈侯蔡侯郑伯许男围宋
楚人，楚子也，称人贬也，人楚子，所以人诸侯也，恶其信夷狄而伐中国也。
十有二月甲戌公防诸侯盟于宋
公防楚子也，而曰防诸侯盟于宋者，宋方见围，无嫌于与盟，而公之罪着矣。
二十有八年春晋侯侵曹晋侯伐衞
晋侯侵曹伐卫，以救宋也，然而非正也。两书晋侯两事也。
公子买戍衞不卒戍刺之
买庄公之子，僖公庶弟买为楚戍衞楚人救衞不克公惧于晋，杀买以说焉，谓楚人曰：不卒戍也，审其罪曰：刺以杀为刺，内辞也，残骨肉以苟悦人，其恶甚矣。
楚人救衞
三月丙午晋侯入曹执曹伯畀宋人
晋侯加兵曹衞实以致楚，先假衞道以啓衅衞人不许然后畧侵曹境不深治，曹遂移师伐衞请盟不许，以致衞君出避鲁，戍逃还，楚既救衞又移师临曹，执其君，分其田以畀宋，而楚人不得不与晋战矣，及子玉请复衞封曹以释宋围，则又许复二国，以携之，执宛春以怒之，避三舎以诱之，盖舒徐展转俟齐，秦宋师之毕集，一战而霸，使强楚，不敢内侵者十有五年，皆兵家之胜，筭伯主之，伟功而非君子正义之所贵也，春秋直书而功罪自见矣。
夏四月己巳，晋侯，齐师，宋师，秦师及楚人战于城濮，楚师败绩。
楚杀其大夫得臣
得臣之败，楚子之不能制命也，故称国，以杀而不去其官。
衞侯出奔楚
按左氏，晋侯，齐侯盟于敛盂，衞侯请盟晋人弗许衞侯欲与楚，国人不欲，故出其君以说于晋衞侯出居襄牛，闻楚师败，惧，出奔楚。
五月癸丑，公会晋侯，齐侯，宋公，蔡侯，郑伯衞子莒子盟于践土。
践土之会，天王下劳，晋侯削而不书存，人道之大伦也。
陈侯如会
来不及盟故曰如会
公朝于王所
书朝而后盟，是以天子与斯盟也，书盟而后朝，不以天子与斯盟也。
六月衞侯郑自楚复归于卫
季氏曰：诸侯不生名，凡生名者，屈服之辞奔，而名屈于所往之国也，归而名屈于所属之臣也。
衞元咺出奔晋
元咺奉叔武守国衞侯杀叔武而咺奔讼于晋
陈侯欵卒
秋杞伯姬来
伯姬庄公女归寜曰来
公子遂如齐
始平于齐也，张洽氏曰：杞伯姬来，而入杞之怨，释公子遂如齐而取谷之憾，解中国贵于伯，权之立如此。
冬，公会晋侯，齐侯，宋公，蔡侯，郑伯，陈子，莒子，邾子，秦人于温。
讨不服也
天王狩于河阳
狩不书，此何以书？不与再致天子也，为若将狩，而遇诸侯之朝也，为王讳也。为晋解也，春秋之忠恕也。
壬申公朝于王所
不月史阙文也
晋人执衞侯归之于京师
归于者急辞，罪未定也，归之于者，缓辞罪已定也，虽归之王，而不用王命也。古者君臣无狱，诸侯不专杀，为其臣而执君，故称人以贬。
卫元咺自晋复归于衞
归，大夫不言复大夫言复者，抗也，自晋，晋有奉焉，讼君而君被执归国，而专置主，因晋力而恣行无忌，咺之罪大矣。
诸侯遂围许
遂继事也
曹伯襄复归于曹遂会诸侯围许
何以名其归之道，非所以归也，晋侯有疾，货筮史，以曹为解而得归，失君道矣。
二十有九年春介葛卢来
书来不能乎朝也
公至自围许
不以朝王至，而以围许，至所以着其本心，不在尊王也。
夏六月，会王人，晋人，宋人，齐人，陈人，蔡人，秦人，盟于翟泉。
翟泉近王都之地也，王子虎于此下与列国盟，是谓上替，诸侯大夫入天子之境上，盟王子虎，是谓下陵，恶之大也，故讳公不书，诸国之卿，贬称人王子亦与焉者，正其本之义也。
秋大雨雹
冬介葛卢来
以未见公故复来朝
三十年春王正月
夏狄侵齐
狄间晋之有郑虞而侵齐
秋衞杀其大夫元咺
称国以杀罪，累上也衞侯在外而以累上何也？待其杀而后入也，兵莫憯于志，故春秋诛意，然则元咺讼君无罪，与曰罪也。不正名其罪而隂使人杀之，诛之不以其罪也。
及公子瑕
瑕元咺所立也，而称公子瑕，不居其位也，以咺之，故及瑕而衞侯忌克滥杀之罪着矣。
衞侯郑归于衞
名者罪也戕骨肉也不书自京师专责晋也
晋人秦人围郑
此晋侯秦伯也，而称人以围郑，贬晋侯以私忿勤民，秦伯视利向背，从烛之武，言私与郑盟，戍郑去之，秦，晋之怨自此始矣。
介人侵萧
萧宋附庸也
冬天王使宰周公来聘
冡宰兼三公，下聘葢非常之礼，莫大之宠，自春秋以来，未之有也。或以僖，有两朝王所之，勤而报之，与
公子遂如京师遂如晋
遂者急于后事之辞，虽先周后晋，然志实以晋爲急，故书遂而其不防亦可见矣。
三十有一年春取济西田
不系国者，吾故田也，晋侯执曹伯，班其所取侵地于诸侯，复吾故田，而称取何也？春秋之法，不以乱易乱。
公子遂如晋
拜曹田也
夏四月四卜郊
鲁郊非礼也夏四月非时也四卜非礼也
不从乃免牲
卜而不从则不郊矣故免牲
犹三望
犹者可以已之辞也不郊则不当望也
秋七月
冬杞伯姬来求妇
妇人与国事，非礼也，求妇者姑之辞也，求僖公女叔姬也，是爲杞桓公妻成公世叔姬之不终，其权舆于此与。
狄围衞十有二月衞迁于帝丘
呉氏曰：去年狄侵齐，今年围衞岂以晋文久居狄而狎之乎？
三十有二年春王正月
夏四月己丑郑伯捷卒
衞人侵狄
秋衞人及狄盟
盟不地于狄也
冬十有二月己卯晋侯重耳卒
三十有三年春王二月秦人入滑
按左氏曰秦师灭滑而还此云入不能有其地也
齐侯使国归父来聘
报公子遂之聘
夏四月辛巳晋人及姜戎败秦于殽
晋襄忘亲，背惠墨衰绖而从戎，其恶大矣，故书人秦爲无道，越晋逾周以袭人，不言师外之也。
癸巳葬晋文公
日葬危不得葬也
狄侵齐
因晋丧也
公伐邾取訾娄
秋公子遂帅师伐邾
乘晋文之没报升陉之役忿欲不义之兵也
晋人败狄于箕
狄伐晋，及箕，此门庭之冦也。败之宜矣。而晋侯称人者，不与其丧，而用师也。
冬十月公如齐
十有二月公至自齐
宰周公，下聘而不入觐，国归父来聘，而往朝比事，而观鲁之无王，甚矣。
乙巳公薨于小寝
君日出眡朝退，适路寝听政，使人眡大夫退，然后适小寝，释服，是路寝，治事之所也。小寝燕息之地也，君终不于路寝非正矣。
陨霜不杀草李梅实
季友受费，而季孙氏始，公孙兹帅师，而叔孙氏始，公孙敖帅师，而孟孙氏始三桓之盛，自僖公始文公以闇弱继之，率以专鲁咎徴已先着矣。
晋人陈人郑人伐许
讨其二于楚也
春秋孔义卷五
钦定四库全书
春秋孔义卷六     明 髙攀龙 撰文公
元年春王正月公即位
二月癸亥日有食之
天王使叔服来会葬
夏四月丁巳葬我君僖公
天王使毛伯来锡公命
礼有受命无来锡命来锡命非正也
晋侯伐衞
文公季年，诸侯朝晋而衞独不朝又使孔逹侵郑，是以伐卫，取戚田。
叔孙得臣如京师
拜锡命也
衞人伐晋
秋公孙敖会晋侯于戚
晋侯疆戚田敖往会之
冬十月丁未楚世子商臣弑其君頵
公孙敖如齐
左氏曰始聘也
二年春王二月甲子，晋侯及秦师战于彭衙，秦师败绩，彭衙秦地，秦师未至晋境，故不书侵伐，晋侯急于一战，故书及忿以取败，故书败绩，善战者服上刑，春秋所恶也。
丁丑作僖公主
讥后也，虞主用桑，练主用栗，用栗者，藏主也，期年练祭，至是十五月而作主，不时也。
三月乙巳及晋处父盟
晋人以公不朝来讨，公如晋，盟者公也，不地于晋也，公出不书，反不致，盟不言公，处父不氏，讳与大夫盟也，所耻也。此春秋之笔削也。
夏，六月，公孙敖会宋公，陈侯、郑伯、晋士縠盟于垂，陇讨衞故也。陈侯爲衞请成执孔逹以说桓文没大夫，擅诸侯会盟，自公孙敖，士縠始也。
自十有二月不雨至于秋七月
歴时而言不雨不忧雨也
八月丁卯大事于大庙跻僖公
大事袷也跻升也升僖于闵之上也逆祀也
臣不可以先君，犹子不可以先父，故以昭穆父祖而喻，非谓僖公父视闵公也。
冬晋人宋人陈人郑人伐秦
晋人再胜秦师，复兴此役，直书恶见矣，外兵，非君将皆书，人不以书人爲贬也。
公子遂如齐纳币
讥丧娶也三年之内不图婚
三年春王正月，叔孙得臣会晋人，宋人，陈人衞人郑人伐沈，沈溃。
伐沈以其服于楚也，沈溃民逃其上也，商臣弑君，父之大恶，而不能讨，区区伐沈，何爲也。
夏五月王子虎卒
以来赴而鲁吊也
秦人伐晋
按史记称穆公作誓，在取王官，封殽尸之后，自是遂不复东征，誓言，终能践矣。
秋楚人围江
报沈之役也
雨螽于宋
冬公如晋十有二月己巳公及晋侯盟
晋人悔其无礼，请改盟，然犹要公之朝，以约誓于其国，鲁之屈辱甚矣！
晋阳处父帅师伐楚以救江
商臣弑逆之贼，晋主夏盟，合诸侯讨之，岂不两得乎？区区以救江，又无救之实，惜哉！
四年春公至自晋
夏逆妇姜于齐
略之也，不终丧，不以贵者逆，是不成其夫人之礼也。故不书夫人。
季氏曰妇者有姑之称成风声姜在也
狄侵齐
秋楚人灭江
晋侯伐秦
上书，楚人灭江，下书晋侯伐秦，比事观之，其义自着灭江，不耻而急，报王官之忿，书晋侯正着其罪也。
衞侯使甯俞来聘
垂陇之会衞使服晋明年从晋伐沈，明年春，晋归孔逹，其夏，卫侯朝晋，至秋而聘鲁，葢成公见执，僖公爲请今来拜僖公之赐也。
冬十有一月壬寅夫人风氏薨
妾母称夫人，自文公丧成风，始嫡妾乱矣，仲子始僭尚未敢同嫡也。
五年春王正月王使荣叔归舍且赗
天子成妾母爲夫人乱伦之甚，失天理矣，故王不称天称，叔存礼也。
三月辛亥葬我小君成风
仲子之宫，羽数特异，盖不祔于姑，犹有辨焉，至是有二夫人，祔庙矣，自成风始也。
王使召伯来会葬
再不称天圣人于此尤谨其戒
夏公孙敖如晋
王含且赗，来会葬矣，舍天王而谨事晋，不待贬而恶见也。
秦人入鄀
秋楚人灭六
秦楚之强甚矣中国犹恃有晋也
冬十月甲申许男业卒
六年春葬许僖公
夏季孙行父如陈
臧文仲以陈衞方睦故行父且娶焉
秋季孙行父如晋
文公即位六年朝晋者再贵卿往者再
八月乙亥晋侯驩卒
冬十月公子遂如晋葬晋襄公
郑子太叔曰：先王之制，诸侯之丧，士吊大夫送葬，然考僖公以前葬诸侯，未有使大夫者，今公子遂以卿往驯致少，姜以妾媵，而诸侯使卿会葬矣。
三月而葬速
晋杀其大夫阳处父晋狐射姑出奔狄
狐射姑杀也而称国以杀公谷云君漏言也
闰月不告月犹朝于庙
不告月明当告也犹朝于庙幸其不已之辞
七年春公伐邾三月甲戌取须句遂城郚
伐邾，间晋难也，取须句不正，其再取也，又置叛臣焉，城郚备邾难也。
夏四月宋公王臣卒宋人杀其大夫
不日者国乱不讣也
昭公将去，羣公子乐豫谏，不听，穆，襄之族率国人攻公，杀公孙固，公孙郑于公宫，众杀故称人不名者，非一人也。
戊子晋人及秦人战于令狐晋先蔑奔秦
襄公卒，太子防，晋人欲立长君，赵孟使先蔑如秦逆公子雍秦康公以师纳之，襄夫人日抱太子啼于朝，诸大夫畏逼，乃背先蔑立，灵公以御秦，败秦师于令孤书及罪晋也，不言败绩，敌也，先蔑奔秦，不言出，在外也，自令狐而奔也。
狄侵我西鄙
间秦晋之争也
秋八月公会诸侯晋大夫盟于扈
爲晋侯立也，诸侯不序，公后至也，大夫不名，君防大夫自爲主也，大夫主盟，诸侯扈之会始也。
冬徐伐莒公孙敖如莒涖盟
汪氏曰：大夫盟，不书名氏者，三庄九年，齐无君当国，大夫自爲主也，此年赵盾专政，若晋无君者，然溴梁之会，诸侯皆在，而十一国大夫自盟，但书大夫盟，诸侯皆失政矣。
八年春王正月
夏四月
秋八月戊申天王崩
冬十月壬午，公子遂会晋赵盾，盟于衡雍，乙酉，公子遂会雒戎，盟于暴。
大夫专盟，自衡雍始也，相去四日耳，不以继事，书再称公子各日其会，正其名，与地中外之别也，天王崩，不奔丧，而遂与盾与雒戎，前后会于王都之侧，尚犹待于贬乎？
公孙敖如京师不至而复丙戌奔莒
敖爲遂逆婚于莒，见其美而自娶焉，遂欲攻之，而反于莒，至是，弃君命而往从之，其罪不容诛矣，然鲁君不讨，又不遣使京师，以终吊丧之礼，皆莫逃于圣笔之诛矣，奔不言出，不自位出也。
螽
宋人杀其大夫司马宋司城来奔
非君命而众人擅杀之也，前书杀其大夫言，死者众也，此书杀其大夫司马，司城来奔，言官者殆尽也。
九年春毛伯来求金
不称使，当丧未君也，公孙敖如京师，不至而毛伯来求金，其罪两着矣。
夫人姜氏如齐
二月叔孙得臣如京师
辛丑葬襄王
前年，公子遂如晋，葬襄公，今年得臣如京师，葬襄王，是夷周于晋也，至于以渐者，往会而不登于防，不吊不葬，而见略于经，抑又甚矣。
晋人杀其大夫先都
三月夫人姜氏至自齐
书至正其夫人之体也则不至者其行非礼见矣
晋人杀其大夫士縠及箕郑父
襄公于夷之搜，将登箕郑父，先都，使士縠将中军，以先克之言而止，故先都等阴使贼杀先克，时赵盾秉国，而先克其佐也，于是杀先都杀士縠，及箕郑父，杀由盾也，故书众杀而不书国，杀不去其官。
楚人伐郑公子遂会晋人宋人衞人许人救郑
楚人伐郑，以晋君之少也，赵盾帅列国之师救郑，而不及楚师，故书人以惩不恪。
夏狄侵齐
楚得气去而狄交侵矣病晋也
秋八月曹伯襄卒
九月癸酉地震
前此百余年，未有书地震者而自此至哀公书，地震者五，阳防阴盛之象也。孔晁曰阳伏于阴下，见迫于阴，故不能升，以至地震。
冬楚子使椒来聘
伐郑，聘鲁逺交近攻也，以聘事来，故书子非进之也。
秦人来归僖公成风之襚
是时秦楚交病中国，秦欲伐晋，而归襚于鲁，犹楚欲图北方，而来聘也。
不曰庄公，成风曰：僖公成风者成风，以僖公贵也，卒葬则以臣子之词，见王之含赗会葬，则以不天，见秦人归襚，则以僖公成风，见其义备矣。
葬曹共公
十年春王三月辛卯臧孙辰卒
夏秦伐晋
外之也，春秋书兵罪，其报复不已，而外之者三，秦郑晋也。
楚杀其大夫宜申
宜申谋弑商臣也，而以国杀大夫爲文圣人之意深矣。
自正月不雨至于秋七月
及蘓子盟于女栗
蘓子周卿士，左氏曰：顷王立故也。赵氏曰：不书公讳，独与天子大夫盟，然讳公之盟，皆书日，此不日微者，盟也，鲁罪转大矣，女栗畿内地。
冬狄侵宋
楚子蔡侯次于厥貉
将伐宋也，宋出迎劳之，而免曰次着，其包藏祸心，欲慿诸侯而未敢遽前也。唯蔡侯首附荆楚，故表而出之，以均其罪。
十有一年春楚子伐麇
楚伐亦书爵矣中国无伯着夷狄之强也
夏叔仲彭生会晋郤缺于承筐
谋诸侯之从于楚者
秋曹伯来朝
即位来见也自此曹从鲁矣
公子遂如宋
狄侵齐
冬十月甲午叔孙得臣败狄于咸
狄八年之间，三侵齐，一侵鲁，宋自是不敢窥齐，鲁惟十三年一侵卫耳，此败咸之功也。
十有二年春王正月郕伯来奔
孙明复曰：诸侯失地皆名，此不名者，非自失国也，庄八年，郕降于齐师，自是入齐，爲附庸，此又来奔，爲齐所偪耳。
杞伯来朝
二月庚子子叔姬卒
左氏曰：请絶叔姬而无絶昏公许之，叔姬卒，不言杞，絶也，书叔姬，言非女也，啖氏曰：此传当在成八年，误置此也。
夏楚人围巢
巢呉楚间小国也
秋滕子来朝
秦伯使术来聘
且言将伐晋
冬十有二月戊午晋人秦人战于河曲
黩兵残民，其罪同不言及，无曲直之辞，不言败，无胜负之辞。
季孙行父帅师城诸及郓
鲁二邑也，帅师城之者，逼外国也，此鲁东郓成四年城郓，乃西郓也。
十有三年春王正月
夏五月壬午陈侯朔卒
邾子蘧蒢卒
自正月不雨至于秋七月
世室屋壊
周公称太庙，鲁公称世室，羣公称宫，书世室屋壊讥久不脩也，程子曰：春秋中文公事宗庙最爲不谨，遂有世室屋壊之变天人之际，可不畏哉！
冬公如晋衞侯会公于沓
公一出而平衞郑于晋，明年，遂爲新城之盟，晋以复伯终，文公之世，楚不敢复侵中国，不爲无助于晋矣。
狄侵衞
十有二月己丑公及晋侯盟公还自晋
郑伯会公于棐
十有四年春王正月公至自晋
邾人伐我南鄙叔彭生帅师伐邾
夏五月乙亥齐侯潘卒
六月，公会宋公、陈侯、衞侯，郑伯、许男、曹伯，晋赵盾，癸酉，同盟于新城。
从于楚者服同外楚也盟者志同故书同
秋七月有星孛入于北斗
偏指曰彗光芒四出曰孛
公至自防
晋人纳捷菑于邾弗克纳
邾定公貜且既立矣，嫡长也，捷菑，晋姬所出，故奔晋，而晋人纳之，邾人辞曰：齐出貜且长，宣子曰：辞顺而不从，不祥，乃还，故书曰：弗克纳善，其弗克纳也。
九月甲申公孙敖卒于齐
敖废命奔莒，已而奔齐，主齐请复公于是乎许之，奔大夫不言卒，卒之者，许其复也，着典刑之坏，爲齐人归丧起也。
齐公子商人弑其君舍
鲁叔姫妃齐昭公，生舍叔姬，无宠舎无威商人骤施于国，而多聚士，昭公卒，舍即位而商人弑之，未逾年而曰君者何也？成舍之爲君，所以重商人之弑也。
宋子哀来奔
宋高哀爲萧封人，以爲卿不义，宋公而出，遂来奔，书曰子哀，贵之也，谓能贵爱其身，以存道也。
冬单伯如齐齐人执单伯
齐人执子叔姬
子叔姬者，齐君舍之母也，单伯者，鲁请于王，王命之求，昭姬于齐者也，齐人不讨弑君之贼，俱北面事之，又敢执其君，母执天子之使，故圣人不独罪商人，而曰：齐人所以穷逆贼之党，与而治之也。
十有五年春季孙行父如晋
爲单伯与子叔姬故也
三月宋司马华孙来盟
不称使，以是专行爲无君也？曰：司马见其以掌兵之故，敢自专也。
夏曹伯来朝
齐人归公孙敖之丧
敖之卒，与丧归于法，不得书，以文伯惠，叔二子之哀诚无已，以敖着敎也。
六月辛丑朔日有食之鼔用牲于社
单伯至自齐
内大夫被执得反则至
晋郤缺帅师伐蔡戊申入蔡
新城之盟蔡人不与也不服故又入之
秋齐人侵我西鄙
季孙行父如晋
告齐难也
冬十有一月诸侯盟于扈
谋伐齐也，晋侯得赂而还，于是公以齐难，不会书曰：诸侯会于扈，散辞也，无能爲故也。
十有二月齐人来归子叔姬
郯伯姬来归，有罪见出者也，齐人来归子叔姬，深罪，齐人也。
齐人侵我西鄙遂伐曹入其郛
再侵者谓诸侯不能也伐曹者以两朝鲁也
十有六年春，季孙行父会齐侯于阳谷，齐侯弗及盟，齐以公不往而不盟也，书弗及者，内辞。
夏五月公四不视朔
文公托疾以辞齐盟，故四不视朔，而实非疾也，故不书疾，其后渐以废矣，故视朔之废，自文公始。
六月戊辰公子遂及齐侯盟于郪丘
纳赂而始盟也
秋八月辛未夫人姜氏薨毁泉台
夫人声姜也，毁泉台讥也，先祖爲之，勿居可矣。毁之，是扬其失也。
楚人秦人巴人灭庸
冬十有一月宋人弑其君杵臼
襄夫人使甸杀之也，而书宋人者，君无道弑，贼众不可蔽罪于主者，而主者在其中矣。
十有七年春晋人卫人陈人郑人伐宋
皆卿也，而称人立公子鲍而成其乱也，失其职矣，故不卿之。
夏四月癸亥葬我小君声姜
不称僖姜，而别爲諡，非也。九月而葬，慢也，文公之怠于政事，可知矣。
齐侯伐我西鄙六月癸未公及齐侯盟于谷
胁公之亲盟也
诸侯会于扈
平宋也书曰诸侯无功也公以齐难不与会
秋公至自谷
言至自谷则不会扈可知也
冬公子遂如齐
拜谷盟也
十有八年春王二月丁丑公薨于台下
台下非正也
秦伯防卒
夏五月戊戌齐人弑其君商人
弑商人者，邴歜，阎职也，而曰齐人，齐人所同欲也，人所同欲，而曰弑何也？罪齐人也，齐人党商人而弑舎者也，故不从，楚比之例，以盗杀书而曰：齐人不从，州吁无知之例，以讨贼书而曰弑。
六月癸酉葬我君文公
秋公子遂叔孙得臣如齐
使举上客而不称介，公子遂如齐，弑嫡立庻之本也，故竝称介副，以起问者，见事情。
冬十月子卒
子赤也不日弑也不忍言也
夫人姜氏归于齐
书夫人书，姜氏书归于齐，无罪之辞也，而鲁之臣子敬嬴，宣公之罪着矣。
上书大夫，竝使下书，夫人归齐，中曰子卒，故春秋属辞比事，而义见也。
季孙行父如齐
告宣公之立也，上书夫人归下书行，父如齐行父，与谋可知，恶实齐甥以夫人诉而见讨，议纳赂而请平也。
莒弑其君庻其
称国以弑者众弑君之辞
春秋孔义卷六
<经部,春秋类,春秋孔义>
钦定四库全书
春秋孔义卷七    明 髙攀龙 撰
宣公
元年春王正月公即位
继故而言即位与闻乎故也
公子遂如齐逆女
丧未朞年遣卿逆女，何亟乎？结齐以自安，敬嬴襄仲弑君篡国之本，谋也。
三月遂以夫人妇姜至自齐
书以罪遂也书妇姜别于上文夫人姜氏也
敬嬴欲结齐惠，惧为出姜所谋，故丧娶其女，如是之亟也。
夏季孙行父如齐
纳赂以请防也
晋放其大夫胥甲父于卫
河曲之战挠，骈之谋者，赵穿也军门之呼，穿与甲父共也，而独放甲父者，赵盾之私也。
公防齐侯于平州
定公位也
公子遂如齐
拜成也
六月齐人取济西田
弑子赤之赂也鲁人致赂而书齐人取着齐罪也
秋邾子来朝
邾子貜且，齐出也，虽鲁附庸，而常属于齐，视齐为向背，今齐，鲁通好，故邾子来朝。
楚子郑人侵陈遂侵宋
南北之势，于是始矣。后十五年，而楚宋平后，五十年而晋楚，同盟于宋，诸夏之君分晋，楚之从矣；书，楚子伤楚人之欲执伯权，郑伯称人，贬郑伯之从楚，以亟病中国。
晋赵盾帅师救陈
赵盾救陈而后宋，陈四国防，晋师伐郑也，楚蒍贾救郑，遇于北林，囚晋解，晋人乃还。
宋公陈侯卫侯曹伯防晋师于棐林伐郑
不言赵盾之师君不防大夫之辞也
冬晋赵穿帅师侵崇
赵穿欲握兵托于伐崇以求秦成也
晋人宋人伐郑
报北林之役也，合四国伐郑而无功，至于再伐，不复可致，三国者为宋也，故独与宋连兵。
二年春王二月壬子，宋华元帅师，及郑公子归生帅师，战于大棘，宋师败绩，获宋华元。
宋人两报郑伐甚矣，郑人受命于楚而报宋，非义也，华元不能反已息争，轻与之战，至于丧师，辱身而不能效死，春秋所深责也。
秦师伐晋
秦，晋自河曲之战，七年，不交兵矣。赵穿无衅，而侵崇以致秦师，宋方败于郑，而晋复病于秦，皆自致也。
夏晋人宋人卫人陈人侵郑
是役也，赵盾避楚师而还，盖塞宋之请，姑为黾勉之行而已，夫晋惟取赂，释宋不讨，至以中国之大，不能服郑，不竞于楚，本之不正，末流遂至于此，可不慎乎！
秋九月乙丑晋赵盾弑其君夷臯
灵公之立，本非盾意，及专国政，国不知君，灵公不堪，故欲杀盾，观灵辄内叛，提明格鬭，无复臣礼矣，堂上之甲，方兴桃园之攻随至，及其反国，非独置贼不讨反，使往逆新君，则盾之为弑，又谁掩乎？
冬十月乙亥天王崩
三年春王正月，郊牛之口伤，改卜牛，牛死，乃不郊，犹三望。
葬匡王
四月而葬，王室不君，其礼畧也微者往防鲁侯不臣，其情慢也。
楚子伐陆浑之戎
夷狄相攻不志此其志何也窥周室也
夏楚人侵郑
楚人侵郑则郑及晋平可知矣与郑之能反正也
秋赤狄侵齐
赤狄俗尚赤衣者也
宋师围曹
宋文即位，尽逐武穆之族，二族以曹师伐宋，宋师围曹，报武氏之乱也，二族虽非讨罪之师，而宋负不报之罪，徒事报复，春秋所恶也。
冬十月丙戌郑伯兰卒
葬郑穆公
葬速礼不备也
四年春王正月，公及齐侯平莒及郯，莒人不肯，公伐莒，取向。
郯乃鲁昏姻之国公，欲为郯平莒而挟齐以为重，义不足以服莒矣，不知自反，又伐取其邑，抑又甚焉。
秦伯稻卒
夏六月乙酉郑公子归生弑其君夷
按左氏谋弑者，公子宋也，归生惧，谮而从之，圣人以归，生为首恶，似非人情，岂以归生同执政，握兵权归，生不从，而子宋必不能行事乎？不然，必左氏记事之，或谬也。
赤狄侵齐
秋公如齐公至自齐
如齐而皆致者危之也
冬楚子伐郑
争中国耳非讨罪也
五年春公如齐
夏公至自齐
秋九月齐髙固来逆子叔姬
公如齐髙固使齐侯止公，请叔姬秋来逆焉，曰：来者，公自为主也，诸侯嫁女于大夫，主大夫以与之，为体敌也，而公自为之主，卑朝廷辱，宗庙甚矣，负篡国之罪，倚齐以安，是以屈于人下如此。
当是文公少女，宣公娶即位之后，至是才五年，安得有及笄，称字之女乎！
不曰逆女别于逆君夫人者也
叔孙得臣卒
内大夫卒，而不日者，季氏以卒，不于位也，未知是否。
冬齐髙固及子叔姬来
以反马则亲来，非礼也，以归宁则未易嵗非礼也，大夫非公事与妻出境，非礼也，固恣行甚，而鲁辱甚矣。
楚人伐郑
六年春晋赵盾卫孙免侵陈
陈即楚故也。晋，楚争陈，自此始矣！书侵无词可称之词也。
夏四月
秋八月螽
蝗也贪虐取民则螽
冬十月
七年春卫侯使孙良夫来盟
谋防晋也，鲁专事齐，未尝与晋通，卫久睦于晋，故为晋致鲁来，为此盟不日者，前定也。
夏公防齐侯伐莱
秋公至自伐莱大旱
及者，内为志防者外为主，伐莱齐志也，故书防以大旱，书者不雩也，言雩则旱见，言旱则雩不见宣王，遇灾靡神不举，此见其无恤民，忧国之心矣。
冬公防晋侯宋公卫侯郑伯曹伯于黒壤
晋侯之立公不朝，又不使大夫聘，而每嵗适齐晋人止公于防，盟于黄父，公不与盟，以赂免，故黒壌不书盟，讳之也。讳之者，不直在我也，直则不讳矣，若夫舍其篡立之大恶，止以不朝而责赂，晋之不伯，又可见也。
八年春公至自防
逾年而至其故可知矣自是遂不敢如晋
夏六月公子遂如齐至黄乃复
疾而复，非礼也，大夫以君命出，闻丧徐行而不返，未致事而死，以尸将事。
辛巳有事于太庙仲遂卒于垂
遂之卒，计与祭同日不言，公子蒙上，文仲死，而赐氏也，垂齐地，仲遂弑君，不当书卒，与公子翚，同此书卒，因事之变，以明卿，卒不绎之礼也。
壬午犹绎万入去籥
非礼也礼大夫卒当祭则不告终事而闻则不绎
戊子夫人嬴氏薨
此敬嬴也文公之妾僣自成风始也
晋师白狄伐秦
侵崇之曲，在晋至此，七年而未巳复昏狄而伐秦，其罪大矣，不书及偶，晋于狄也，晋成秦，桓之交兵，又始于此。
楚人灭舒蓼
舒地逼近中国灭舒蓼中国无南藩矣
秋七月甲子日有食之既
冬十月己丑葬我小君敬嬴
襄仲死于道路，后八日而敬嬴，亦死，与哀姜庆父先后，即诛相类矣。
雨不克葬庚寅日中而克葬
讥无备也
城平阳
季氏曰平阳在鲁北鄙近根牟城以偪根牟也
楚师伐陈
陈以晋，卫之侵弃楚从晋，楚之伐晋，不能救，复即楚焉。
九年春王正月公如齐公至自齐
夏仲孙蔑如京师
君朝齐而臣聘周嵗首朝齐夏，乃聘周于周，仅一往聘于齐，则又再朝，比事而观，不待贬絶而恶自见矣。
齐侯伐莱
秋取根牟
八月滕子卒
九月，晋侯，宋公，卫侯、郑伯、曹伯防于扈，晋荀林父帅师伐陈。
防于扈，讨不睦也，陈侯不防，是背盟主而即楚，又背晋救陈之施，罪可伐矣。
辛酉晋侯黒臀卒于扈
晋自灵公不能继，文襄之业，盟防皆出，大夫至成公方防诸侯，中国赖之。
冬十月癸酉卫侯郑卒
卫成公自复国以来，帝丘再造，抑狄事晋，自伐沈之后，诸侯之事，无役不从，国内以安，皆用俞之效也。
宋人围滕
文十二年，滕昭公背宋朝鲁，宋人内有国乱，外有楚兵，故不暇讨，今乃因丧而围之，曰：围非师少可知，直书宋人而罪见矣。
楚子伐郑晋郤缺帅师救郑
晋成方卒楚乗隙而伐郑，晋景方立，郤缺救而不能定，十一年，辰陵之盟，郑子良曰：晋，楚不务德而兵争，与其来者可也。乃从楚。
陈杀其大夫泄冶
杀无罪也称国者君与用事大臣同杀之也
王氏经世云必欲皆为子哀，叔盻则乱世，何赖于有君子乎？
十年春公如齐公至自齐
齐人归我济西田
程子曰：齐鲁修好，故归鲁田，田鲁有也，齐非义取之，故云归我，不足为善也。
夏四月丙辰日有食之
己巳齐侯元卒
齐崔氏出奔卫
曰：崔氏者，以族奔也，崔氏出而能反，反而能弑者，以其宗强于此，举氏辨之早也，按左氏崔杼有宠于惠公髙国畏其逼而逐之，自此至崔杼弑荘公，凡五十一年，必非杼也。
公如齐
五月公至自齐
礼，诸侯卒有服者奔丧，无服者，防葬亲奔丧，非礼也。
癸巳陈夏徴舒弑其君平国
君无道，称国以弑，陈灵朋淫杀谏而弑者，以氏名书，所以着祸乱所从，生讨徴舒亦以治平国也。
六月宋师伐滕
称师讥用众也，滕自宋人执婴齐之后，遂为宋私属，故宋之盟，叔孙豹曰：滕宋私也，成周之城，仲几曰：滕宋役也，今不事宋故屡虐之。
公孙归父如齐葬齐惠公
亲往奔丧，贵卿防葬事，齐甚谨矣，而不顾天王之礼阙然，莫之供也，归父仲遂之子，字子家，其后为子家氏。
晋人宋人卫人曹人伐郑
郑介大国之间，从于强令，岂得已乎？晋不能以德镇抚，侯国之贼其君者不能讨，而汲汲于争郑，庸何愈于楚。
秋天王使王季子来聘
王季子王之母弟也，宣公享国十年，不朝周，而比年如齐不奔，王丧而奔齐，丧，微者防匡王葬而归，父防齐侯葬，无王甚矣，而王季子来聘，自是王灵益亡，王聘益轻，春秋不复录矣。
公孙归父帅师伐邾取绎
宣公篡立，其不能讨陈宜矣。而夺地于邾，以晋伯不振，强齐为援故也。不犹硕鼠，欺人不见，窃食于盆盎之间乎？
大水
六年螽七年大旱今复大水矣
季孙行父如齐
冬公孙归父如齐
行父如齐初聘也归父如齐伐邾故也
齐侯使国佐来聘
葬之速也？太不懐也未逾年，而以君命使聘，当防行吉忘哀，结好书曰：齐侯着其恶也。
饥
前此水旱防灾，不以饥书，今大水之后，书饥着宣公烦于事大，国用无节，上下用竭故也。
楚子伐郑
传书，晋士防救郑，逐楚师于颍北，诸侯之师戍郑而经不书者，不足为轻重也。
十有一年春王正月
夏楚子陈侯郑伯盟于辰陵
陈郑殆以晋为不足恃乎
公孙归父防齐人伐莒
四年，平郯之，故为齐鲁所憾，此则齐人之志而归，父助之也，伐邾伐莒，皆以归父将兵防齐。防，楚皆以归，父特防以见宣公之德，仲遂而宠其子也，至笙之逐，非肇端于此与。
秋晋侯防狄于櫕函
往防狄也，图赤狄而离其党也，不致力于诸侯之事，而区区图狄唘彊，狄土辟而伯业益衰矣，上则辰陵之盟，成乎伯主，下则征舒之杀行乎？伯讨而齐鲁，方且伐莒，晋方且防狄比事，而义见矣。
冬十月楚人杀陈夏征舒
人众词大恶，人人所欲诛也，书楚人杀而诸夏之罪自见矣。
丁亥楚子入陈
讨其贼义也，取其国恶也，先书杀后书，入此，春秋之义也。
纳公孙宁仪行父于陈
致乱之臣国所不容故书纳
十有二年春葬陈灵公
讨贼者非臣子也，何以书葬？天下之恶一也，则天下之讨同楚，讨亦讨也。
楚子围郑
郑既受盟于辰陵，又徼事晋，故楚子围之，按左氏，楚子县陈，盖灭之矣，而止书入，其于郑也，入自皇门，至于逵道，盖即其国都矣，经止书围，一则以听，申叔时之言而反之，一则以郑伯肉袒之逆，而遽许之，平与其悔过也。
夏六月乙夘，晋荀林父帅师及楚子战于邲，晋师败绩，救郑不书者，无及于郑也，以晋主是战而罪归林父者，林父身为元帅，不能治，先縠违命，济师之罪，乃妄，从韩厥分恶之言，楚师既乗又不能力战，鼓于军中，以先退为赏，邲之败，实林父之所为也。
秋七月
冬十有二月戊寅楚子灭萧
萧宋附庸国，楚灭之，不能有其地，观定十一年，辰佗彄，地入萧以叛，犹为宋地可知矣。楚荘灭萧所以逼宋，而恐中国诸侯也。
晋人宋人卫人曹人同盟于清丘
楚横甚矣，今又灭萧以胁宋，宋与曹，卫、皆唇齿之国，犹欲推晋以御楚，晋实不能，而徒为此盟以塞责，竟何益于事乎？列卿称人讥也，原縠违命丧师，晋之罪人，而主是盟，人之宜矣。
宋师伐陈卫人救陈
楚讨陈乱，而定其国，陈之即楚，未足责也，宋不知自反而伐之，书，卫人救陈，意在责宋也，卫之背盟，义自着矣。
十有三年春齐师伐莒
夏楚子伐宋
陈，郑、宋皆在河南，为中国要枢，郑防其西，宋防其东，陈介其间，陈，郑既皆归楚，得宋则可，圗天下矣，故楚有事中国，皆自郑及宋至，又明年之平而南北之势成矣。
秋螽
冬晋杀其大夫先縠
先縠以违命败，邲之师，又召狄为清之冦。杀之宜矣。称国以杀而不去其官者，罪累上也，用非其人而弃其师，君之罪也。
十有四年春卫杀其大夫孔达
救陈者，孔达也，晋讨而达自杀，曷为称国而不去其官，其君意也，君用其言，以干盟主，而杀达以说于晋，以是为君之过矣。
夏五月壬申曹伯夀卒
晋侯伐郑
晋景不能反身修德，安夏攘夷，而欲雪败，邲之耻，区区伐郑，又何为乎？
秋九月楚子围宋
轻举陈师以见伐，今复轻杀其使，以见围宋之几，亡其国，自取之也。
葬曹文公
冬公孙归父防齐侯于谷
宋之东北界即鲁地也岂以楚师围宋而谋之乎
十有五年春公孙归父防楚子于宋
楚所以未遽得志于中国者，赖宋为之支，纵不能救，严兵固圉，以为声援可也，乃以周公之后千乗之国谋其不免，至于荐贿，不亦鄙乎！
夏五月宋人及楚人平
楚人围宋九月，于此宋之惫，至易子而食，析骸以炊，楚军亦止有七日之粮耳，而晋听伯宗之言，不出一师以撼之，待其威，单力尽，徐自解罢，书曰：宋人及楚人平伤中国之失道也，外平不书，关于天下之故，而书楚人得宋天下将有南北之势，春秋特致意焉。
六月癸夘晋师灭赤狄潞氏以潞子婴儿归
据左氏，则潞之当讨者，酆舒耳，执其君，灭其国，何为乎书晋师见其劳民动众，纵大敌，弃诸夏而施侮夺于微弱，为可耻也。
季氏曰称日者谋定于先出其不意不待崇朝也
秦人伐晋
乗晋之畧狄土也故贬而人之
王札子杀召伯毛伯
以两下相杀之词，书则王札子擅杀可知矣。王之不王，又可知矣。
秋螽
仲孙蔑防齐髙固于无娄
必谋晋楚之故也于是往断道之盟矣
初税畆
宣公虚内事外，调度不给，兼以水旱，螽，灾公田之入薄矣，乃复税，畆税畆者税其私田履畆，十取其一也。其公田仍在，非废助用税也，初者志，变法之始，其后，作丘甲，用田赋，至于二犹不足，皆宣公唘之也。
冬蝝生
始生曰蝝既大曰螽秋螽未息冬又生子也
饥
春秋书饥，三而宣公独有其二，一书大水之后，一书螽蝝之后，甚言国无储备，民无以生也。
十有六年春王正月晋人灭赤狄甲氏及留吁
帅师者士防，而称人贬也，畏避强楚，威加赤狄，谓诸侯何？
夏成周宣榭火
尔雅室有东西厢曰庙，无东西厢有室曰寝，无室曰榭，楚语云榭，以讲军实，此宣王复防诸侯于东都讲武，大射之防，而非庙也，宣王中兴之主，宣榭火，周之不复中兴见矣。
秋郯伯姬来归
出也，父母训，育弗至，致内女妇道之亏，郯君失齐家之道，而弃其伉俪，交见之矣。
冬大有年
十有七年春王正月庚子许男锡我卒
丁未蔡侯申卒
夏葬许昭公葬蔡文公
六月癸夘日有食之
己未公防晋侯卫侯曹伯邾子同盟于断道
同盟者，志同欲也，同外楚也。鲁卫曹，邾相隣之国，宋被楚围，惧而推晋，晋亦恐四国之即楚盟而固之，却克未见，笑之，先固征防，于齐，则此防非为谋，齐可知矣。
秋公至自防
冬十有一月壬午公弟叔卒
公母弟也，不称公子？不为卿也，称字贤也，其贤之何？宣弑而非之也，与之财，则曰：我足矣，织屦而食，终身不食宣公之食，非之而不去也？兄弟无絶道也。情可以明亲亲，义可以厉不轨，以取贵乎春秋。
十有八年春晋侯卫世子臧伐齐
此则以不与断道之盟故也。齐自恃伯国，未尝服晋文公之伯尝惧而从之，晋粤四世，齐未尝从也。
公伐杞
杞世婚于鲁僖，文之世，各一来朝，宣公杀恶及视而杞不来，故伐之，不自反之甚矣。
夏四月
秋七月邾人戕鄫子于鄫
戕残贼而杀之也于鄫刺其臣子不能救君难也
甲戌楚子旅卒
楚僣称王，降而称子，仲尼之笔也，吴楚之君不书葬，辟其号也，恐民之惑也。
公孙归父如晋
鲁谨事齐，断道之盟，始改事晋，故始聘晋，左氏谓归父谋之于公，欲以晋人去三桓，则何以不谋于素厚之齐，而遽请于新交之晋，及为行父所逐，又何以不奔？请去三桓之晋，而又奔齐耶？恐不然。
冬十月壬戌公薨于路寝
归父还自晋至笙遂奔齐
行父自文，预闻弑赤之罪，故逐归父，归父奔齐，则以父素谨事齐也，归父逐而三家之张甚矣，谷梁曰：捐殡而奔其父之使，是亦奔父也。
春秋孔义卷七
钦定四库全书
春秋孔义卷八     明 髙攀龙 撰成公
元年春王正月公即位
二月辛酉葬我君宣公
无氷
此政事舒缓纪纲，纵弛之象，成公幼弱，政在三家，公室不张，其象已见，故当涸隂沍寒而常燠应之。
三月作丘甲
古者九夫为井，四井为邑，四邑为丘，四丘为甸，甸赋车一乗每乗七十二人，甲士三人，凡二十五人为一甲，是四丘共出三甲，今作丘甲，即一丘出一甲，其于赋増三分之一也，为齐难，作丘，甲益兵备敌，农民重困矣。
夏臧孙许及晋侯盟于赤
称及者鲁所欲为齐难也
秋王师败绩于茅戎
不言战，莫之敢敌也，为尊者讳，敌不讳败，为亲者讳，败不讳敌，言败绩于茅戎，言自败也。
冬十月
二年春齐侯伐我北鄙
鲁之事齐甚谨，易世而聘防不絶及与晋盟，断道而怨隙，成再盟，赤棘而北鄙伐矣。
夏四月丙戌，卫孙良夫帅师及齐师战于新筑，卫师败绩。
与齐师遇而战也书及在卫罪卫也
六月癸酉，季孙行父，臧孙许，叔孙侨如，公孙婴齐帅师，防晋郤克，卫孙良夫，曹公子首及齐侯战于鞌，齐师败绩。
将称元帅，不列其余，今四卿并书者，鲁卿擅兵之始，坚氷之戒也。凡战：以受伐者为主，此以四国及之者，以一笑之怒，残兵毒众，春秋所恶也。
秋，七月，齐侯使国佐如师，己酉，及国佐盟于袁娄，国佐如师，将以赂免，非服晋也，而晋大夫要以非礼，国佐不可揖而去之，郤克，乃使鲁卫以其词，为之请追，国佐于袁娄而与之盟，是欲盟者，晋也，求盟在楚，故屈完称来，欲盟在晋，故国佐称及盟，见曲直之绳墨矣。
齐自翟泉以来，不与晋盟者逾四十年，而袁娄以后三十余年，无防不同，无役不与，则鞌之败挫之也。
八月壬午宋公鲍卒
庚寅卫侯速卒
取汶阳田
齐所侵也晋使齐归之不以好得故书取
冬，楚师，郑师侵卫，十有一月，公防楚公子婴齐于蜀，鲁卫受盟于晋，从于伐齐，故楚为阳桥之役，侵卫侵鲁，鲁不书，以赂退也，以中国诸侯降班失列，下与荆蛮之大夫，防辱己甚矣。
丙申，公及楚人，秦人，宋人，陈人，卫人，郑人，齐人，曹人，邾人，薛人，鄫人盟于蜀。
左氏曰于是乎畏晋而窃与楚盟谓之曰匮盟
三年春王正月公防晋侯宋公卫侯曹伯伐郑
左氏以为讨邲之役，邲之役，晋救郑而自败于楚，非郑之罪矣，无亦以前年冬楚师，郑师侵卫之故乎？夫使晋能距楚，则郑必服，今兵力尽于齐，而区区搂诸侯于从楚之余，宜其不得郑也，若宋卫背殡，越境以从，金革之事，则不待贬矣。
辛亥葬卫穆公
二月公至自伐郑
甲子新宫灾三日哭
宣宫也，不曰宣宫者，神主未迁也，宫成，而主未入，遇灾而哭，何礼哉？宣公弑君篡立，立庙灾，君子于是知有天道也。
乙亥葬宋文公
按左氏，文公卒，始厚葬，始用殉，君子谓华元乐举，于是乎不臣，臣治烦去惑者也，君生则纵其惑死，又益其侈，何臣之为？
夏公如晋
拜汶阳之田
郑公子去疾帅师伐许
许恃楚不事郑故也
公至自晋
秋叔孙侨如帅师围棘
棘者汶阳之不服邑也，鲁于是时税畆丘甲，税役日重，棘不愿为之民也与。
大雩
晋郤克卫孙良夫伐廧咎如
赤狄之余也
冬，十有一月，晋侯使荀庚来聘，卫侯使孙良夫来聘，丙午，及荀庚盟，丁未，及孙良夫盟。
诸侯有聘无盟，聘而盟，非礼也，及者，公及之不言公，二卿抗也。
郑伐许
晋，楚争郑，郑两事焉，及邲之败，郑专事楚不通，中华一嵗而再伐许，故贬之。
四年春宋公使华元来聘
宋入春秋聘鲁始此
三月壬申郑伯坚卒
杞伯来朝
将归叔姬也
夏四月甲寅臧孙许卒
公如晋
公如晋，以尝即楚，不为所礼，又欲叛晋，以文子之言而止。
郑襄公
秋公至自晋
冬城郓
此西郓也在济西，田内以取汶阳之田，惧齐复争故城以备齐。
郑伯伐许
丧未逾年，以吉礼，从金革之事，故特称伯，以着其恶。
五年春王正月杞叔姬来归
僖三十一年，杞伯姬为其子求妇，至是四十四年矣，妇人嫁曰归，反曰来归。
仲孙蔑如宋
报华元也
夏叔孙侨如防晋荀首于谷
荀首如齐逆女也
梁山崩
梁山之东南，为晋西南，为秦西北为白，狄当限隔，内外之防而崩，其变大矣，梁山崩而书为天下记异也。
秋大水
冬十有一月己酉天王崩
十有二月己丑，公防晋侯，齐侯，宋公，卫侯、郑伯、曹伯，邾子，杞伯，同盟于虫牢。
许灵公愬郑伯于楚，郑伯如楚，讼不胜归，而请成于晋，盟于虫牢，郑服也，天王崩而防盟不废，无王甚矣，故书同以罪之。
六年春王正月公至自防
二月辛巳立武宫
武公之宫也歴世十一矣立者不宜立也非礼也
取鄟
季氏曰此近鲁微国取之为已邑曰取非灭也
卫孙良夫帅师侵宋
虫牢之盟，诸侯复谋防，而宋辞以子灵之难，故晋命卫侵之复命，鲁人继之，春秋聨书，鲁，卫，责晋深矣。
夏六月邾子来朝
成公即位而始朝
公孙婴齐如晋
壬申郑伯费卒
秋仲孙蔑叔孙侨如帅师侵宋
晋命也鲁之不能自立甚矣
楚公子婴齐帅师伐郑
以从晋故，伐其丧，楚罪大矣，伯统几亡而书，楚卿帅师。
冬季孙行父如晋
贺迁也晋迁新田
晋栾书帅师救郑
救师出，而楚还侵蔡，而遇楚救蔡之师，晋帅之欲战者八人，栾书决于三卿之言，全师而还，可谓善御下矣， 武子可为听言之法。
七年春王正月，鼷鼠食郊牛角，改卜牛，鼷鼠又食其角，乃免牛。
曰免牛不敢斥言不郊也全曰牲伤曰牛
吴伐郯
此夀梦始事也，夀梦立二年矣，吴始益大，称王吴距，郯稍逺越江淮以伐之，争中国之端也。
西亭辨疑曰四夷虽大称曰子成周旧典也
夏五月曹伯来朝
成公嗣位始来朝也
不郊犹三望
间有事故书不郊以起三望
秋，楚公子婴齐帅师伐郑，公防晋侯，齐侯，宋公，卫侯、曹伯，莒子，邾子，杞伯救郑，八月戊辰，同盟于马陵。
书救郑，善之也，同盟同病，楚也，莒自晋文之卒，至是始与盟。
公至自防
吴入州来
州来楚与国也吴楚争强始见
冬大雩
举时则歴酉戌亥三月矣大旱也
卫孙林父出奔晋
林父良夫之子，卫定公恶而逐之，林父亡，七年，恃晋反，卫复专卫政，又十九年，遂逐其君，春秋中年，诸侯之大夫外交，大国以伉其君，卫之孙氏，鲁之季氏，其尤也。
八年春晋侯使韩穿来言汶阳之田归之于齐
晋侯二命，齐人贪得穿也，列卿无所谏正，鲁君臣不能以义自强，皆罪也。
晋栾书帅师侵蔡
自中国之威不足以服楚，蔡自翟泉以来，不与中国盟，防者四十八年矣，而蔡再致师，大国争衡，而小国受败，春秋矜焉。
公孙婴齐如莒
因马陵之盟复与莒通左氏曰逆也
宋公使华元来聘
六年，鲁使二卿侵宋，本非鲁意，故复通好也，左氏曰：聘共姬也，宣公女。
夏宋公使公孙夀来纳币
纳币使卿非礼也
晋杀其大夫赵同赵括
赵婴通于庄姬，同括逐之，姬与栾郤譛于晋侯而杀之，同括无罪，而晋失政刑矣，故称国，以杀而不去其官。
按此与史记所载屠岸贾，事殊不合，王氏经世以屠岸贾杀赵，朔自一事，此又一事，但史记谓同括婴同见杀于下宫之难，传闻之误，赵武蓄于公宫，左史皆合，或武避岸，贾亦避同，括同括死，韩厥言于公而立之，未知是否？同括婴皆盾异母弟。
秋七月天子使召伯来赐公命
临诸侯曰天王君，天下曰：天子一也，礼有受命无来，赐命命者，命为诸侯，非正也。
冬十月癸夘杞叔姬卒
晋侯使士燮来聘，叔孙侨如防，晋士燮，齐人，邾人伐郯言，伐郯也，以其事吴故，吴伐而不能救，及其既成而伐之，何义乎？
卫人来媵
媵，小事不书，此书公羊云：录伯姬也。胡氏曰：讥逾制也，诸侯一娶九女，三国媵则十二女矣。
九年春王正月杞伯来逆叔姬之丧以归
叔姬本不宜出故鲁人得以义责使复归也
公防晋侯，齐侯，宋公，卫侯、郑伯、曹伯，莒子，杞伯，同盟于蒲。
为归汶阳之田，故诸侯贰于晋，晋人惧而为此盟，亦书同忧其反覆，不终同也，郑则既盟，复叛矣。
公至自防
二月伯姬归于宋
夏季孙行父如宋致女
女既嫁，三月庙见，则成妇矣。而后父母使人安之，谓之致女，常事尔，何以书致女，使卿非礼也，伯姬贤鲁国重之，故使卿致。
晋人来媵
秋七月丙子齐侯无野卒
晋人执郑伯晋栾书帅师伐郑
楚人以重赂求郑，郑伯防，公子成于邓，是从利而忘义也；秋，郑伯如晋，既服其罪矣，而晋执其君，伐其国，不已暴乎？
冬十有一月葬齐顷公
楚公子婴齐帅师伐莒庚申莒溃楚人入郓
楚子重侵陈以救郑，又自陈以伐莒，实非救郑也，掩人之无备，而虐之耳，马陵与蒲之盟，莒皆与焉。晋置而不问，盟主固如是乎？
秦人白狄伐晋
楚方挠，晋争郑溃莒，以牵其西，而秦复与白狄战其东，左氏曰：诸侯贰故也。晋固自取之也。
郑人围许
示晋之不急君也
城中城
莒恃陋不备，浃旬之间，楚克其三都，非守国之道，然不务修政抚民，而徒恃城守，岂足自保乎？谷梁子谓凡城之志，皆讥是也。
十年春卫侯之弟黒背帅师侵郑
晋命也，齐年之子，无知黒背之子剽，皆致篡立，春秋皆以弟书。
夏四月五卜郊不从乃不郊
五卜渎也上帝不享可畏哉
五月公防晋侯齐侯宋公卫侯曹伯伐郑
按左氏，晋执郑伯，而郑不急君，景公有疾，晋人立大子州蒲为君而防诸侯伐郑，归郑伯夫废立之际，圣人所谨，不应书法如此，恐未足信也。
齐人来媵
程子曰：伯姬之嫁，诸侯皆来媵之，以见一安子之贤，尚闻于诸侯，况君子乎！
丙午晋侯獳卒
秋七月公如晋
晋人止公送葬而不书讳之也
冬十月
十有一年春王三月公至自晋
晋人止公九月矣公请受盟而后使归
晋侯使郤犫来聘己丑及郤犫盟
不盟公反公于国而使大夫盟之晋之无礼甚矣
夏季孙行父如晋
报聘，且涖盟也，岂得晋君盟，亦大夫盟之耳，不书者，讳国耻也。
秋叔孙侨如如齐
自虫牢以来，晋厚齐鲁亦亲齐而十四年如齐逆女之议始此矣。
冬十月
十有二年春周公出奔晋
周公争政，而出王使刘子盟而入之，复出奔晋，自周无出书，出见天下无王，王无三公也。
夏公防晋侯卫侯于琐泽
按左氏谓华元合晋，楚之成，而防然楚不至宋，亦不与晋，楚为成关系，不小不应，书法如此，岂其为谋狄乎？
秋晋人败狄于交刚
盖白狄也先败狄而伐秦报九年之役也
冬十月
十有三年春晋侯使郤锜来乞师
程子曰不以王命兴诸侯之师故书乞卑词也
三月公如京师
夏，五月，公自京师，遂防晋侯，齐侯，宋公，卫侯、郑伯、曹伯，邾人，滕人伐秦。
曹伯庐卒于师
秋七月公至自伐秦
不以京师至究其初心也
冬葬曹宣公
十有四年春王正月莒子朱卒
夏卫孙林父自晋归于卫
归易辞也自晋奉之故也
秋叔孙侨如如齐逆女
称族尊君命也
郑公子喜帅师伐许
此许之所以迁见晋厉之不伯矣
九月侨如以夫人妇姜氏至自齐
侨如不氏，一事而再见者，卒名耳妇者，有姑之辞氏者，别于非妾姑也，出姜以成风，不氏穆姜以敬嬴，不氏也，大夫不以夫人以夫人，非正也。刺不亲迎也。
冬十月庚寅卫侯臧卒
秦伯卒
十有五年春王二月葬卫定公
三月乙巳仲婴齐卒
婴齐公子，遂之子，公孙归父之弟归，父奔齐，鲁人徐伤其无后也，使婴齐后之以弟，后兄非序也，故书曰：仲婴齐不曰仲孙，不与子为父孙也。
癸丑，公防晋侯，卫侯、郑伯、曹伯，宋世子成，齐国佐，邾人同盟于戚，晋侯执曹伯，归于京师。
曹伯卒于师，负刍杀太子自立，称侯以执，执有罪也，归于京师，礼也，此伯讨也，而犹不掩，曹伯之与盟者，以为先执，曹伯以令诸侯，而后盟之，乃尽善也，故书同盟，见其既同矣。
公至自防
夏六月宋公固卒
楚子伐郑
晋楚为成甫及三嵗而楚为首祸
秋八月庚辰葬宋共公
宋华元出奔晋，宋华元自晋归于宋，宋杀其大夫山，宋鱼石出奔楚。
荡山弱公室，杀公子肥，元欲讨山而力不能，故出奔鱼，石惧其挟晋援而桓氏不祀于宋，故自止之于河上，而许以讨山，然后归，元之出元之入，皆正也，山不书氏，害公族也，鱼石之奔亲于山，而尝同恶，恐见及也。
冬，十有一月，叔孙侨如防，晋士燮齐髙无咎，宋华元，卫孙林父，郑公子防，邾人防于钟离。
始通吴也，吴求防诸侯，诸侯之众，往而从之，故防又防也。
许迁于叶
畏偪于郑也中国无伯春秋深着小国之失所也
十有六年春王正月雨木冰
雨而木冰也，木者少阳幼君，大臣之象，冰者，兵象也。
夏四月辛未滕子卒
郑公子喜帅师侵宋
郑服中国五年矣，至是附楚侵宋，自是与楚同病，中国诸侯之兵无宁嵗矣
六月丙寅朔日有食之
晋侯使栾黡来乞师
甲午晦，晋侯及楚子，郑伯战于鄢陵，楚子，郑师败绩，晋吕锜射，楚子中目，故楚不称师，君伤为重也。
楚杀其大夫公子侧
楚共身在行间，以罢卒致败，婴齐以令尹将左军，而与侧相恶，致有此败，故称国，以杀君臣同责也。
秋，公防晋侯，齐侯，卫侯、宋华元，邾人于沙随，不见公，鲁以内难，师出后期，晋听侨如之，谮不见公，不讳者，曲不在公也。
公至自防
公防尹子晋侯齐国佐邾人伐郑
厉公三伐郑而三挟王臣其渎甚矣
曹伯归自京师
不名不称，复归位，未絶也，自京师王命也。王讨之不行也。
九月晋人执季孙行父舍之于苕丘
舍止也时从公伐郑晋复以侨如之谮而执之
冬十月乙亥叔孙侨如出奔齐
季孙得释，将与公偕归，故侨如惧罪而出奔，鲁人立其弟豹为叔孙后，是为穆叔。
十有二月乙丑季孙行父及晋郤犫盟于扈
公至自防
沙随之防，既不见公，伐郑之防，又不得与宗卿见执，公待于郓，晋释行父方与偕归，不可以伐郑，致故曰至自防，以见公之不与伐郑也。
乙酉刺公子偃
穆姜使公逐季，孟，而指公子偃，公子鉏曰：女不可，是皆君也，夫言出穆姜，非偃意也，成公遽杀其弟忍矣。
十有七年春卫北宫括帅师侵郑
晋命也左氏谓郑侵晋卫救晋而侵郑
夏，公防尹子，单子，晋侯，齐侯，宋公，卫侯、曹伯，邾人伐郑，晋不能服郑，故假天子威，周命二卿防之。
六月乙酉同盟于柯陵
前此征伐，未尝出王官也，未尝盟王卿士也，去年王官出，今年卿士，盟三伐郑而不服，徒为乱而已。
秋公至自防
伐后而盟，故以防至谷梁，以谓二事偶则以后事致也。
齐髙无咎出奔莒
以庆克之故髙国不能自保崔氏于是复进矣
九月辛丑用郊
郊者春事也不时未有甚于此者曰用不宜用也
晋侯使荀防来乞师
冬，公防单子，晋侯，宋公，卫侯、曹伯，齐人，邾人伐郑，夏伐郑，楚师至，而诸侯还，冬伐郑，楚师至，而诸侯还，厉公无服人之德，而人心之不一见矣。
十有一月公至自伐郑
壬申公孙婴齐卒于貍脤
从公伐郑还而道卒
十有二月丁巳朔日有食之
邾子貜且卒
邾子在位四十年
晋杀其大夫郤锜郤犫郤至
栾郤自倾危，赵氏之后，权势日张，郤氏一族三卿，虽栾氏亦忌之矣，故一朝羣怨并兴，厉公不道，轻听而杀其三卿，此自祸之道也，谁与防矣！
楚人灭舒庸
舒庸恃吴而不备也
十有八年春王正月晋杀其大夫胥童
庚申晋弑其君州蒲
杀胥童者，书偃也，胥童道君为乱，国人所欲杀也，故称国以杀。
按左氏书，偃执公于匠丽氏，而使程滑弑之，春秋不着，贼之名字，谷梁曰：称国以弑君恶甚矣！公羊曰：众弑君之辞，恐左氏未得当日事，情之核也，若于书偃分疏，非所以训矣。
齐杀其大夫国佐
庆克通于声，孟子灵公入孟子之言，刖鲍牵逐髙无咎及国佐杀克，公既与盟而复之，而又杀之，故称国，以杀罪累上也，此崔庆专国之始事矣。
公如晋
朝嗣君也
夏楚子郑伯伐宋宋鱼石复入于彭城
复入者已絶而复入恶之甚者恶楚之纳乱臣也
公至自晋晋侯使士匄来聘
秋杞伯来朝
八月邾子来朝
筑鹿囿
己丑公薨于路寝
冬楚人郑人侵宋
晋侯使士鲂来乞师
齐桓伯业始于平宋乱，晋文伯业始于释宋围，悼公伯业又始于彭城之救宋，故韩献子曰：成伯安彊，自宋始矣。
十有二月，仲孙蔑防晋侯，宋公，卫侯、邾子，齐崔杼同盟于虚朾。
同外楚而救宋也
丁未葬我君成公
春秋孔义卷八
<经部,春秋类,春秋孔义>
钦定四库全书
春秋孔义卷九    明 髙攀龙 撰
襄公
元年春王正月公即位
仲孙蔑防，晋栾黡，宋华元卫殖，曹人，莒人，邾人，滕人，薛人围宋彭城。
楚已取彭城，封鱼石戍之三百乗矣曷为系之宋？楚不得取之，宋鱼石不得受之，楚所以抑强夷，黜叛臣也。
夏，晋韩厥帅师伐郑，仲孙蔑防，齐崔杼，曹人，邾人，杞人次于鄫。
悼公既围彭城，禽五大夫，于是伐郑，讨其从楚，纳鱼石之罪，以韩厥独攻其前，以五国之兵援其后，楚兵不出，则厥敌郑而有余，楚兵出则五国足以鬭楚而不慑，皆所以谨用诸侯而不忍鬭其民也。
秋楚公子壬夫帅师侵宋
侵宋所以救郑也
九月辛酉天王崩邾子来朝
冬卫侯使公孙剽来聘晋侯使荀防来聘
礼，诸侯相见，揖让入门，不得终礼者六，天子崩，其一也，春秋继王崩，而书朝聘朝者，聘者，受者皆罪也。
二年春王正月葬简王
五月而葬速
郑师伐宋
楚令也
夏五月庚寅夫人姜氏薨
六月庚辰郑伯睔卒
不书葬者成公背中国诸侯不防其葬也
晋师宋师卫殖侵郑
郑虽叛中国伐丧，非礼也，师众将卑称师，将尊师少称将。
秋，七月，仲孙蔑防，晋荀防，宋华元，卫孙林父，曹人，邾人于戚。
谋郑也
己丑葬我小君齐姜
襄公嫡母也季氏以为宣夫人
叔孙豹如宋
通嗣君也
冬，仲孙蔑防，晋荀防，齐崔杼，宋华元，卫孙林父，曹人，邾人，滕人，薛人，小邾人于戚，遂城虎牢。
以偪郑也，于是郑人乃成虎牢，郑岩邑，不系之郑者，郑不能有也。
楚杀其大夫公子申
左氏以为申为右司马，多受小国之赂，以偪子重，子辛，楚人杀之。
三年春楚公子婴齐帅师伐吴
公如晋
夏四月壬戌公及晋侯盟于长樗
长樗近晋地去其国而与公盟悼公之敬也
公至自晋
六月，公防单子，晋侯，宋公，卫侯、郑伯、莒子，邾子，齐世子光，己未，同盟于鸡泽。
同外楚也防盟异日故别书日
陈侯使袁侨如防
陈请服也。病楚政而即晋也，本非召防来复后时，故书如防。
戊寅叔孙豹及诸侯之大夫及陈袁侨盟
陈自辰陵即楚二十八年矣，今始如防故使大夫盟而固之。
秋公至自防
冬晋荀防帅师伐许
许自新城以来，不与中国防，盟四十余年矣，为郑虐而迁，叶依楚，岂能一旦叛楚哉？荀防贤大夫也，规模，欲速如此，宜许之，终不服而已，服之，陈亦并失之也。
四年春王三月己酉陈侯午卒
夏叔孙豹如晋
报荀防之聘也襄公聘晋者九始于此年
秋七月戊子夫人姒氏薨
成公妾襄公母也
葬陈成公
八月辛亥葬我小君定姒
冬公如晋
陈人围顿
顿近于陈，僖二十五年，楚人围陈纳顿，顿为楚与，故陈不敢伐，今陈事晋，楚使顿间陈而侵之，陈人围顿以怒楚，则非保国之道矣。
五年春公至自晋
夏郑伯使公子发来聘
通嗣君也终春秋郑聘鲁惟此
叔孙豹鄫世子巫如晋
鄫属鲁，故鲁以鄫世子托于晋，不书及，犹晋大夫云尔，以国君之世，子列于大夫，非正也，交讥之。
仲孙蔑卫孙林父防吴于善道
鲁卫俱受命于晋，故不书及晋，楚争衡，权在吴，故晋急于吴，鲁卫近吴，故令先防，且告防期。
秋大雩
楚杀其大夫公子壬夫
楚人讨陈叛曰繇令尹子辛实侵欲焉乃杀之
公防晋侯，宋公，陈侯、卫侯、郑伯、曹伯，莒子，邾子，滕子，薛伯、齐世子光，吴人，鄫人于戚。
吴来防，非为主也，成九年，为蒲之防，将以防吴，而吴不至，故十五年，诸侯之大夫防之于钟离前三年防鸡泽，使荀防逆，吴子又不至今年，吴子使夀越如晋请听诸侯之好，故晋使鲁，卫先防之而为戚之防，凡序吴者来防也，殊吴者往防之也。
公至自防
冬戍陈
诸侯受命于戚，还国遣戍，故独书鲁戍陈附中国，而楚争之助，陈距楚，春秋所与也。
楚公子贞帅师伐陈
公防晋侯宋公卫侯郑伯曹伯齐世子光救陈
善救陈也
十有二月公至自救陈
辛未季孙行父卒
文子相三君而无私积，然党仲遂弑君，大节不足称也，其子宿嗣，是为武子，于是始营私家矣。
六年春王三月壬午杞伯姑容卒
夏宋华弱来奔
平公以其为乐辔梏于朝也而逐之
秋葬杞桓公
滕子来朝
莒人灭鄫
谷梁曰：非灭也，立异姓以涖祭祀，灭亡之道也。晋博士秦秀曰：昔鄫养外甥，莒公子为后，春秋书莒人灭鄫，赵伯循曰：莒人以兵破鄫，立其子使守之，而为附庸，其子或鄫之外孙，故当时有鄫甥守祀之説后至昭四年，鲁复取鄫，以此季氏，亦取赵氏之说，似为长也。
冬叔孙豹如邾
按左氏记三年邾，莒伐鄫，鲁救鄫，侵邾败于狐骀，此聘谓为修平，窃疑讳败可也，不应并其事没之，不报可也。不应贵卿，遽往聘而修平，恐此是报邾子之来朝，而狐骀之传为未真也。
季孙宿如晋
左氏谓晋以鄫，故来讨莒，自灭鄫，何故讨鲁宿之如晋，当以嗣位，而见伯主，行父丧，未及朞而宿以吉礼奉使，自成公以前，尚未蔑礼，至是也。
十有二月齐侯灭莱
齐图莱久矣自宣七年伐莱至是遂灭之
七年春郯子来朝
夏四月三卜郊不从乃免牲
不时也宜其不从矣
小邾子来朝
城费
私邑自专之祸实造端矣故谨书之
秋季孙宿如卫
报聘也
八月螽
冬十月卫侯使孙林父来聘壬戌及孙林父盟
报季孙宿之聘寻孙良夫之盟也
楚公子贞帅师围陈
十有二月，公防晋侯，宋公，陈侯、卫侯、曹伯，莒子，邾子于鄬。
谋救陈也陈侯逃归不成救故不书
郑伯髠顽如防未见诸侯丙戌卒于鄵
未见诸侯，而曰如防者致其志也，郑僖公之卒，三传皆以为弑而书卒者，左则曰：以疟疾赴也，公羊则曰：为中国讳也，谷梁则曰：不使夷狄之民加乎中国之君也，赵鹏飞氏，季本氏以为本，未尝弑也，岂当时事有难明，贼无所归，有不得不从，赴告之文者乎？
陈侯逃归
逃义曰逃春秋逃陈郑所以矛齐晋也
八年春王正月公如晋
如晋朝且听朝聘之数
夏葬郑僖公
郑人侵蔡获蔡公子燮
蔡楚之与也，能无致楚之讨乎？故子产曰：小国无文徳而有武功，祸莫大焉。
季孙宿防晋侯，郑伯，齐人，宋人，卫人，邾人于邢丘，命朝聘之数，故公在而大夫防非正也。不书季孙，则疑于诸侯，国之微者，书季孙而人诸侯之大夫，所以严君臣之分，谨上下之交，而革伯者苟且之政也。
公至自晋
莒人伐我东鄙
以疆鄫田也而莒之强鲁之弱伯主之无威见矣
秋九月大雩
冬楚公子贞帅师伐郑
讨侵蔡也此郑又从楚之始
晋侯使士匄来聘
拜公之辱告将用师于郑
九年春宋灾
夏季孙宿如晋
报范宣子之聘也
五月辛酉夫人姜氏薨
成公母
秋八月癸未葬我小君穆姜
冬，公防晋侯，宋公，卫侯、曹伯，莒子，邾子，滕子，薛伯、杞伯，小邾子，齐世子光伐郑，十有二月己亥，同盟于戯，伐郑，而书同盟，下书，楚子伐郑，则郑受盟可知，特郑伯未尝如师耳。
楚子伐郑
明年，诸侯伐郑，则郑及楚平可知矣。晋伐从晋，楚伐从楚，所谓牺牲玉帛待于二境，以待强者，郑之执政，谋国不臧，甚矣。
十年春，公防晋侯，宋公，卫侯、曹伯，莒子，邾子，滕子，薛伯、杞伯，小邾子，齐世子光防吴于柤。
防又防外之也吴子在柤晋以诸侯往防之
夏五月甲午遂灭偪阳
偪阳，楚与国吴，晋往来之道，左氏曰：欲以封宋向戌，戍辞不受，乃与宋公谷梁曰书，遂者不以中国从夷狄也。
公至自防
不至灭而至防举其可道者也
楚公子贞郑公孙輙帅师伐宋
宋事晋最谨而又受偪阳故也
晋师伐秦
去年，秦人侵晋，晋饥不能报，至是伐之，是时，秦人南交于楚，而秦景公妹又为楚共王夫人。
秋莒人伐我东鄙
间诸侯之有事也
公防晋侯，宋公，卫侯、曹伯，莒子，邾子，齐世子光，滕子，薛伯、杞伯，小邾子伐郑。
自是晋人凡三伐郑，皆以楚郑加兵于宋而后动，亦不得已而应之者也，齐光以世子长于小国之君，以其先至，而跻之也，非礼甚矣。
冬盗杀郑公子騑公子发公孙輙
郑之从楚，以劳中国，皆公子騑之罪也，从楚之人，弑君之贼而发，輙惟騑是从，郑不能讨，而盗得，杀之不书，大夫失卿，职也。
戍郑虎牢楚公子贞帅师救郑
戍者诸侯之师也，城虎牢，不系之郑者，欲共拒楚，天下之词也，戍系之郑者，为郑戍之也，一国之词也，楚本争郑救，非善之书，救陈，见晋之终失，陈书救郑，见楚之终失郑。
公至自伐郑
十有一年春王正月作三军
三军鲁之旧也，后以伯主之，令军多则贡重，故为二军，今复其旧，何以曰作三家始三分，公室而各有其一也。
夏四月四卜郊不从乃不郊
郑公孙舍之帅师侵宋
从子展之谋，欲致诸侯，使晋人致力争，郑而后固与晋也。
公防晋侯，宋公，卫侯、曹伯，齐世子光，莒子，邾子，滕子，薛伯、杞伯，小邾子伐郑。
秋七月己未同盟于亳城北
左氏记盟誓之言，只言十二国，则是郑未尝与而诸侯自同盟也。
公至自伐郑
楚子郑伯伐宋
公防晋侯，宋公，卫侯、曹伯，齐世子光，莒子，邾子，滕子，薛伯、杞伯，小邾子伐郑，防于萧鱼。
地防而后伐未集，事之词也，伐而后地，防集事之词也，伐楚盟，召陵伐郑，防萧鱼皆序绩也。
公至自防
不以伐郑至得郑之词也
楚人执郑行人良霄
书，楚人执郑行人良霄，则郑之服，晋可知矣。至是，楚不复出师争郑，而郑不敢背晋者二十四年，此晋悼之绩也。
冬秦人伐晋
为楚救郑也
十有二年春王三月莒人伐我东鄙围台
伐我未有书围邑者，书围邑始，此公五与莒子防而莒间嵗伐我鲁弱可知矣。
季孙宿帅师救台遂入郓
大夫无遂事，受命而救台，不受命而入郓，恶季孙宿也。
夏晋侯使士鲂来聘
来拜师也
秋九月吴子乗卒
吴始书卒夀梦始僭称王故不书葬
冬楚公子贞帅师侵宋
报晋之取郑也，楚兵亦不至宋，盖为晋不战，所屈也。
公如晋
朝且报聘也
十有三年春公至自晋
夏取邿
近鲁小邑也
秋九月庚辰楚子审卒
冬城防
防在齐南而近莒，是时为臧孙氏，邑城防以备莒，亦备齐也。
十有四年春王正月，季孙宿，叔老防，晋士匄，齐人，宋人，卫人，郑公孙虿，曹人，莒人，邾人，滕人，薛人，杞人，小邾人防吴于向。
吴为楚败，为吴谋楚也，是时郑虽服而悼公尚欲报秦，故亲吴以遏楚，卿使则大夫介礼也，两卿并使，故并书季孙宿以卿为介，而不使之免叔老，介于宿而不敢避，胥失之矣。
二月乙未朔日有食之
夏四月，叔孙豹防，晋荀偃，齐人，宋人，卫北宫括，郑公孙虿，曹人，莒人，邾人，滕人，薛人，杞人，小邾人伐秦。
报栎之役也，自此终春秋之世，秦不复与晋争齐，宋称人而复位，卫郑之上，必非未命大夫，左氏以为惰也，卫北宫括不书于向之防而书于伐秦，摄也，季本氏以当时诸侯大夫位次，或以国之大小，或以势之强弱，或以事之勤惰，或以至之后，先皆繇为主者之意，而爵位尊卑，俱越其常矣，此说得之，而特以称人皆为微者，则不尽然也。
己未卫侯出奔齐
孙林父，甯殖出其君也，而书卫侯出奔者，出其为言，岂臣子所施于君父，但书出奔而已，言出奔，则或君无道，或臣强，皆可推其上下比事而见矣。此圣人之笔也。
莒人伐我东鄙
莒自灭鄫之后四伐鲁矣
秋楚公子贞帅师伐吴
冬，季孙宿防，晋士匄，宋华阅，卫孙林父，郑公孙虿，莒人，邾人于戚。
林父立剽，晋侯以问荀偃，对曰：不如因而定之，故防于戚，以定剽乱不能讨，防其贼以定之，不义甚矣，此晋悼之衰也。
十有五年春，宋公使向戌来聘，二月己亥，及向戌盟于刘。
报豹之聘，寻亳之盟聘而盟，非礼也，不盟于国，而于刘崇向戌也，不言公伉也。
刘夏逆王后于齐
天子不亲迎，卿往逆，而公监之礼也。刘夏士也，士而逆后，是不重人伦之本，而轻天下之母矣，过我故志之。
夏齐侯伐我北鄙围成公救成至遇
救成至遇不敢进也
晋悼防诸侯者六，齐灵皆不亲行，卫侯奔齐，而戚之防以定卫，而齐不与焉，益轻晋矣，故遂有北鄙之师。
季孙宿叔孙豹帅师城成郛
成孟氏邑郛外城
秋八月丁巳日有食之
邾人伐我南鄙
邾贰晋与齐党莒也
冬十有一月癸亥晋侯周卒
十有六年春王正月晋悼公
急于防诸侯丧未三月而速也
三月，公防晋侯，宋公，卫侯、郑伯、曹伯，莒子，邾子，薛伯、杞伯，小邾子于溴梁。
平公承父之志，欲讨邾莒，兼虞诸侯有异志，故为是防，然逾月而，改服而蒸合诸侯，接防享其越礼甚矣，不懐亲甚矣。
戊寅大夫盟
诸侯防而曰大夫盟，政在大夫也，不曰诸侯之大夫，大夫不臣也，自是君若赘旒矣，世变之益，降也。
晋人执莒子邾子以归
以我故执之，不归京师，非伯讨也，故称人，而二君不名。
齐侯伐我北鄙
齐既叛晋又以公讨莒邾也
夏公至自防
五月甲子地震
叔老防郑伯晋荀偃卫甯殖宋人伐许
许欲弃楚，请迁于晋，许大夫不可，故晋伐之，郑非主兵也，曷为防郑伯臣不可过君也，郑与许有宿怨，故君亲行焉。
秋齐侯伐我北鄙围成
大雩
冬叔孙豹如晋
言齐故也
十有七年春王二月庚午邾子牼卒
宋人伐陈
书伐许伐陈皆着楚之诎也
夏卫石买帅师伐曹
卫孙蒯越境田猎，而遭曹人之訽辱，不能自反，而将兵攻其国，亦甚矣。
秋，齐侯伐我北鄙，围桃齐髙厚帅师伐我北鄙，围防，九月，大雩。
宋华臣出奔陈
华臣暴其宗室而乱，宋政不有国讨，失政刑矣，君子违不适讐国陈宋讐也而奔焉，尤可诛也。
冬邾人伐我南鄙
邾子执于晋，既归而卒，故嗣子助齐，而修先君之怨。
十有八年春白狄来
不书朝者彼不当朝鲁不当受其朝也
夏晋人执卫行人石买
为曹故也。然行人非所执，执不归京师，舍林父逐君之恶，而此之执，夫岂伯讨乎？
秋齐师伐我北鄙
冬，十月，公防晋侯，宋公，卫侯、郑伯、曹伯，莒子，邾子，滕子，薛伯、杞伯，小邾子同围齐。
侵伐围入未有书同者此书同围诸侯所同疾也
曹伯负刍卒于师
楚公子午帅师伐郑
十有九年春王正月诸侯盟于祝柯
再举诸侯间有异事而防盟殊地也
晋人执邾子
以伐我故不言以归释之也
公至自伐齐
书同围齐，而以伐致大，诸侯之伐而免其围，齐之罪词也。
取邾田自漷水
取邾田以漷水为界
季孙宿如晋
拜师也
葬曹成公
夏卫孙林父帅师伐齐
讨强暴而使逐君之大夫尸其事晋何以服齐乎
秋七月辛夘齐侯环卒
晋士匄帅师侵齐至谷闻齐侯卒乃还
还善词也。大其不伐丧也，谷齐地，大夫以君命出境，进退得专之矣，未出境，则墠帷而归命乎？介可也。
八月丙辰仲孙蔑卒
齐杀其大夫髙厚
杀髙厚者崔杼也，以国杀亦庄公所欲也，自是大权在杼，而射股之祸兆矣。
郑杀其大夫公子嘉
盗杀三卿，嘉知而不言，欲起楚师，以告诸大夫，故楚人伐郑，又专国政，不协于人，嘉则有罪矣，子展，子西率国人杀而分其室，则非正讨也，故称国，以杀而不去其官。
冬葬齐灵公
城西郛
叔孙豹防晋士匄于柯
齐及晋平鲁犹惧而自托于晋也
城武城
犹备齐
二十年春王正月辛亥仲孙速防莒人盟于向
及莒平也孟庄子未练从政无复三年丧也
夏六月庚申，公防晋侯，齐侯，宋公，卫侯、郑伯、曹伯，莒子，邾子，滕子，薛伯、杞伯，小邾子，盟于澶渊。
齐成故也
秋公至自防
仲孙速帅师伐邾
鲁之报邾足矣而又伐之澶渊之盟何取焉
蔡杀其大夫公子燮蔡公子履出奔楚
燮盖尝为郑所获者欲事晋，而为国人所杀，履其母弟出奔，从夷则非兄志矣。
陈侯之弟黄出奔楚
为庆氏所不容曰弟亲之也亲而奔之恶也
叔老如齐
始修好也
冬十月丙辰朔日有食之
季孙宿如宋
报向戌聘也
二十有一年春王正月公如晋
拜师及取邾田也
邾庶其以漆闾邱来奔
以地奔甚于叛矣，于是公在晋，季孙宿纳之也，昭公如晋，而牟夷以牟娄防来，昭公在干侯而黒肱以滥来，为盗薮者，实季氏也。
夏公至晋
秋晋栾盈出奔楚
栾盈者书之，孙黡之子书，执晋权灭赵宗，害郤氏，厉公见弑，实书所主，黡之汰虐，积恶有自矣，盈不能防闲其母，故为州宾所譛，范匄所逐，春秋正本之书，故国君见出，大夫见逐，皆不书，所逐之人，而以自奔，为文明，其自取之也。
九月庚戌朔日有食之
冬十月庚辰朔日有食之
比年食又比月食八年之间日七食祸变重矣
曹伯来朝
公防晋侯，齐侯，宋公，卫侯、郑伯、曹伯，莒子，邾子于商，任以锢栾氏也，卒使其无所容而兴乱，以私害公，足为古今之戒矣。
二十有二年春王正月公至自防
夏四月
秋七月辛酉叔老卒
冬，公防晋侯，齐侯，宋公，卫侯、郑伯、曹伯，莒子，邾子，薛伯、杞伯，小邾子于沙随。
复锢栾氏也
公至自防
楚杀其大夫公子追舒
追舒宠近小人，罪不至死，故称国，以杀而不去其官。
二十有三年春王二月癸酉朔日有食之
三月己巳杞伯匄卒
夏邾畀我来奔
杜氏曰庶其之党也未知是否
葬杞孝公
陈杀其大夫庆虎及庆寅
公子黄愬于楚，楚讨而国人杀之，称国而不去其官者，讥归陈侯也，谁则使之擅权，而逐弟乎？及庆寅，虎累寅也。
陈侯之弟黄自楚归于陈
书自楚讥其因楚力也
晋栾盈复入于晋入于曲沃
栾氏晋之世，臣逐非国讨而出于柄臣，故犹繋之晋复入者，甚逆之辞，自齐入曲沃，自曲沃入绛，而惟书复入于晋，自晋败而奔，曲沃而后书，入于曲沃也，铤而险，急何能择？盈之复入，晋有以激之也。
秋齐侯伐卫遂伐晋
卫献公奔齐，而晋不能纳，栾盈奔齐，而晋再防诸侯，区区锢一逐臣，晋之举措不足以服其心矣，故因栾氏之乱以报，十八年之役，于是见晋伯之衰，而齐侯首伐同盟，又伐盟主，祸乱之成，著于此矣。
八月叔孙豹帅师救晋次于雍榆
救而次讥也
己夘仲孙速卒
鲁自仲遂杀嫡，立庶公室，于是失政，鲁卿自季孙宿废长立幼，于是家臣效尤，丰防废秩立羯，竖牛杀孟丙立舍，皆托废立，以擅权，而三桓微矣，作俑之祸，其流弊可胜言哉。
冬十月乙亥臧孙纥出奔邾
武仲见恶于孟庄子，则其人可知矣。阿附季氏为之，废长立少，其见攻季氏，而奔亡也，宜哉！
晋人杀栾盈
称人讨贼之词也
齐侯袭莒
轻行掩其不备曰袭盗贼之事也
二十有四年春叔孙豹如晋
贺克栾氏也
仲孙羯帅师侵齐
晋故也雍榆之次惧晋疑也
夏楚子伐吴
楚自是急吴不争郑矣
秋七月甲子朔日有食之既
齐崔杼帅师伐莒
齐庄袭莒身伤臣获未伸其志也
大水
八月癸巳朔日有食之
比食又既阳道衰也
公防晋侯，宋公，卫侯、郑伯、曹伯，莒子，邾子，滕子，薛伯、杞伯，小邾子于夷仪。
将以伐齐而不克
冬楚子蔡侯陈侯许男伐郑
以救齐也子产用事有备而楚无功矣
公至自防
陈鍼宜咎出奔楚
陈人复讨庆氏之党故其后在楚为鍼尹宜咎
叔孙豹如京师
是时，谷、洛鬭毁王宫，齐侯叛晋，求媚天子，故为王城郏，而豹如京师，贺焉自宣，九年，仲孙蔑如京师，至是五十余年矣。
大饥
二十有五年春齐崔杼帅师伐我北鄙
以报孟孝伯之师也
夏五月乙亥齐崔杼弑其君光
杼之无君，陈文子知之，伐鲁，而孟公绰知之，齐庄不寤也，方且背诸侯之盟，数行侵伐，利令智昏，外竞而内倾，自然之符也。
公防晋侯，宋公，卫侯、郑伯、曹伯，莒子，邾子，滕子，薛伯、杞伯，小邾子于夷仪。
将伐齐，报朝歌之役也，齐人以庄公説且以赂求成，晋侯知贼不讨，而受其贿，何以宗诸侯乎？
六月壬子郑公孙舍之帅师入陈
楚师之伐郑也陈师独暴故郑报之
秋八月己巳诸侯同盟于重丘
合诸侯将以讨齐也，受赂释之，而列弑君之齐于盟，天下之恶孰大焉！
公至自防
卫侯入于夷仪
衎也，晋侯使卫与之夷仪，此与郑伯入于栎同而卫侯不名者，郑伯夺正不当入，卫侯虽无道，非臣下所当逐可入也。
楚屈建帅师灭舒鸠
舒鸠吴与国也
冬郑公孙夏帅师伐陈
未得成也得成乃已
十有二月吴子遏伐楚门于巢卒
巢服楚小国门于巢者攻其门也卒者射而死也
二十有六年春王二月辛夘卫甯喜弑其君剽
不与剽之立也，则何以谓之曰：弑殖也，立之喜也，君之故曰甯喜，弑其君也。
卫孙林父入于戚以叛
凡据土背君曰叛，春秋之季，家有藏甲，邑有百雉之城矣。故书叛始此。
甲午卫侯衎复归于卫
辛夘弑而甲午，归知弑也，书复归位，未絶也，书名始正，其自取奔亡之罪，困而不改，不足以有国也。
夏晋侯使荀吴来聘
为孙氏将讨卫也党叛臣而何以令诸侯乎
公防晋人郑良霄宋人曹人于澶渊
讨卫疆戚田也，以不义仅三国之大夫，防晋卿不书，恶而贬之也，凡公与外大夫盟，君臣同歃，故讳公以逺耻若防则君臣各在其位，直书，见其失而已，澶渊，卫地近戚。
秋宋公杀其世子痤
寺人伊戾之譛也，内嬖芮弃与左师向戌之证也。而目君以着其恶也，是时，乐喜为政而不谏，其大节不足称矣。
晋人执卫甯喜
非讨其弑君，讨其伐戚，杀晋戍云尔，故不得为伯讨？盖是时赵武为政，叔向为之谋，而晋政无一可观，亦足以见二子矣， 左氏以晋执卫侯，其事大于执甯喜矣，何以不书？恐或无之也。
八月壬午许男甯卒于楚
请伐郑而往
冬楚子蔡侯陈侯伐郑
郑虽未服于楚，明年，晋楚为成，中国诸侯皆朝楚矣。
葬许灵公
二十有七年春齐侯使庆封来聘
景公即位，通嗣君也，郑不仇，楚齐鲁释怨，此宋之盟，所以辑也。
夏，叔孙豹防晋赵武，楚屈建，蔡公孙归生，卫石恶，陈孔奂，郑良霄，许人，曹人于宋。
以诸侯分为晋，楚之从而交相见，于是始南北二伯，天下之大变也，楚先歃，而春秋先晋者，尊中国也，于溴梁无君臣之分于宋，无中外之防，昭定，哀之春秋，将以终于吴，越焉耳矣。
卫杀其大夫甯喜
甯喜繇君弑君，而不以弑君之罪罪之，故称国，以杀而不去其官。
卫侯之弟鱄出奔晋
为杀甯喜，出奔也，称弟罪，卫侯也，鱄亦不幸矣，其母强之，其君强之，不得已而约言于甯喜，卫侯入国，背约而杀喜，故奔也，终身托于木门而不仕，其义不及叔，而其志可悲矣。
秋七月辛巳豹及诸侯之大夫盟于宋
豹不书氏，再见也，地以宋，宋亦与盟焉，盖向戌也，荆楚之同主夏盟，皆宋为之，宋襄图伯始，进楚人于鹿上之盟，二伯之端兆矣，华元合晋，楚之成，盟于宋西门之外，争伯之业，唘于此矣。今向戌以善晋，楚之执政，为弭兵之说，而两伯之势遂成，春秋两书，宋为地主，以首祸罪宋也。
冬十有二月乙亥朔日有食之
二十有八年春无冰
夏卫石恶出奔晋
卫讨甯氏之党也
邾子来朝
邾自晋执其君鲁取其田益微弱矣
秋八月大雩
仲孙羯如晋
告将如楚也
冬齐庆封来奔
卢蒲嫳既道，庆封杀崔杼，而卢蒲癸，王何复杀庆舍，逐庆封癸，何皆庄公幸臣也，庄公死，幸臣从死者十人，而讨贼者，亦幸臣也，庄固可鄙矣，当时卿大夫宁不可耻乎！
十有一月公如楚
诸夏之君始旅见于楚矣
十有二月甲寅天王崩
乙未楚子昭卒
二十有九年春王正月公在楚
正月，而公在他国者有矣，此独书公在楚者，外制于夷狄，内逼于强臣，故变例，特书所在，以存君也，明此义也。臣子思君无一日可忘矣。
夏五月公至自楚
殆其往而喜其反也
庚午卫侯衎卒
阍弑吴子余祭
阍门者，寺人也，不称名姓，阍不得齐于人也，不称其君，阍不得君，其君也，君不近刑人，不迩怨，吴子伐越，获俘以为阍，其及宜矣。
仲孙羯防，晋荀盈齐髙止宋华定，卫世叔仪，郑公孙叚，曹人，莒人，滕人，薛人，小邾人城杞。
晋平公杞出也，故城杞不能尊奬王室，恤宗周之阙，而夏肄是屏，轻弃诸姬，可谓知本乎？
晋侯使士鞅来聘
拜城杞也
杞子来盟
左氏曰晋使鲁归所侵杞田故来盟
吴子使札来聘
通嗣君也
吴始聘而称爵进之也其名成尊于上也
秋七月葬卫献公
齐髙止出奔北燕
髙止好以事自为功且专故难及之
冬仲孙羯如晋
报士鞅之聘
三十年春王正月楚子使防罢来聘
且报朝也楚聘鲁者三至此书法与中国同
夏四月蔡世子般弑其君固
五月甲午宋灾宋伯姬卒
伯姬以灾卒也，傅母不在，宵不下堂，逮乎火而死也，胡安定？曰：伯姬之行，妇人中之，伯夷也。
天王杀其弟佞夫
凡王杀不书，得专杀也，必杀无罪而后书，灵王崩，儋括欲立佞夫，佞夫不知也，而尹刘诸人杀之，故书王杀以罪，王特笔也。
王子瑕奔晋
瑕与括同谋书奔佚贼也
秋七月叔弓如宋葬宋共姬
外夫人不书葬伯姬卒于灾故贤之也
郑良霄出奔许自许入于郑郑人杀良霄
良霄汰侈，嗜酒，诸大夫皆恶之，而与公孙黒争黒因其醉伐之，良霄奔许，自许入郑，伐公门，不胜而死，不言大夫，恶之也，不书复入，位未絶也，不书叛，求复位，未至叛也，然而称兵矣。故其杀也，从讨贼之词。
冬十月葬蔡景公
晋人，齐人，宋人，卫人，郑人，曹人，莒人，邾人，滕人，薛人，杞人，小邾人防于澶渊，宋灾故。
弑贼未讨，不书葬，而蔡景公独书刺天下之诸侯也，以世子而弑其君父，天下之大变也，而不讨澶渊之防，防十三国之大夫，而以宋灾故，故诸国之卿，贬而称人，鲁卿讳而不书，而特书其所为，此春秋大义，圣人特笔直着诛，贬炳如日星者也。
三十有一年春王正月
夏六月辛巳公薨于楚宫
公适楚归作楚宫于楚宫非正也
秋九月癸巳子野卒
襄公太子也，舍于季氏，而以毁卒，或疑季氏弑之，未敢以为然也。
己亥仲孙羯卒
冬十月滕子来防葬
诸侯之丧士吊大夫送葬以诸侯防葬非礼也
癸酉葬我君襄公
十有一月莒人弑其君宻州
不书弑君者名君无道也
春秋孔义卷九
<经部,春秋类,春秋孔义>
钦定四库全书
春秋孔义卷十    明 髙攀龙 撰
昭公
元年春王正月公即位
叔孙豹防晋赵武，楚公子围，齐国弱，宋向戌，卫齐恶，陈公子招，蔡公孙归生，郑罕虎，许人，曹人于虢。
于是公子围请用牲读旧书，加于牲上而已。盖晋人再长楚也，春秋存中国，故先书赵孟如宋盟。
三月取郓
季武子伐莒，取郓乗莒乱也，不书伐莒，何书伐莒？则以讨贼予之矣。
夏秦伯之弟鍼出奔晋
鍼桓公之子景公弟也，有宠于桓，如二君于景，其母曰：弗去，惧选遂奔晋书，秦伯之弟罪，秦伯寡恩也。
六月丁巳邾子华卒
晋荀吴帅师败狄于大卤
此战也毁车崇卒变古战法之始
秋莒去疾自齐入于莒
去疾宻州长子宻州见弑而去，疾奔齐，至是因齐而入也，未立而书莒者，当有莒之词也，与齐小白同不称公子者，程氏曰：凡义当承，国名繋国而不称公子？以殊于大夫。
莒展舆出奔吴
展舆，莒子也，宻州次子曷为不称爵，为弑君者，所立既立，而不讨贼，则是与闻乎故也。不可以有国矣，曷为以国氏，明其已立也，若曰是莒之展舆，而非莒之君所谓与陈佗同者是也。
叔弓帅师疆郓田
疆者正其界用师者备莒因莒乱也
葬邾悼公
冬十有一月己酉楚子麇卒
按左氏，公子围将聘于郑，伍举为介，未出竟，闻王有疾而还，入问王疾，缢而杀之，遂杀其二子幕，及平夏而自立，经书楚子麇卒，或曰：从其伪赴也，则春秋何以传信乎？或曰，以申之防为中国讳也，则弑贼不讨，如成宋乱，宋灾，故圣人皆明着其罪，而又何以讳为也。或曰麇，以病卒，实非弑也，则椒举之言，庆封之对，当时皆彰彰，人之耳目，岂其尽妄乎？窃以楚国既无齐，晋之太史，列国册书皆承其伪赴，谓圣人因鲁史旧文，其说为长，不必更凿也。
楚公子比出奔晋
右尹子干也共王之子围之弟也
二年春晋侯使韩起来聘
起厥之子也，以去年执政而是春聘鲁，亦见晋伯之衰。
夏叔弓如晋
报宣子也
秋郑杀其大夫公孙黒
黒信有罪矣以国杀者亦累上也
冬公如晋至河乃复季孙宿如晋
晋少姜卒，公如晋，及河，晋侯来辞曰：非伉俪也，请君无辱，公还，季孙宿，遂致服焉。夫正姬伉俪，止于遣使，未有同列诸侯，躬自出吊者，况于非适乎？春秋书曰：公如晋，至河乃复，季孙宿如晋，见国君轻动，强臣外交。
三年春王正月丁未滕子原卒
夏叔弓如滕五月葬滕成公
秋小邾子来朝
八月大雩
冬大雨雹
北燕伯欵出奔齐
简公多嬖宠，欲去诸大夫而立其宠人，燕大夫比以杀公之外嬖，公惧，奔齐，春秋，凡见逐于臣者，皆以自奔，为文正其本也。
四年春王正月大雨雹
雹戾气也去冬大雨雹今又大雨雹灾之甚也
夏，楚子，蔡侯，陈侯、郑伯、许男、徐子，滕子，顿子，胡子，沈子，小邾子，宋世子佐，淮夷防于申，楚人执徐子。
此夷防也中国之诸侯与者，辱也，晋平不在诸侯，故楚猖强为伯者之事，中夏之衰，甚矣。
徐既世事楚，而又服于吴，徐子又吴出也，故楚人执之。
秋，七月，楚子，蔡侯，陈侯、许男、顿子，胡子，沈子，淮夷伐吴，执齐庆封，杀之。
申之防楚，不能致鲁，卫、曹、薛、邾，杞至伐吴，则中国诸侯皆去，惟属楚者，从亦可以观人心矣。
庆封以襄二十八年，奔鲁齐让而又奔吴，吴与朱方居之，不曰楚执不与，楚以讨齐庆封也，犹曰诸侯执之焉耳。
遂灭赖
着其暴也赖盖依违吴楚之间者也
九月取鄫
灭之也，而言取内恶讳也，襄六年，莒灭鄫，以立莒公子为灭也。今鲁取之，以为已邑矣。
冬十有二月乙夘叔孙豹卒
豹歴事襄昭，执政三十余年，为之前者，侨如为之后者，宿皆小人也，豹庶几为贤耳。
五年春王正月舍中军
卑公室也，四分公室季氏，择二二子各一，皆尽征之，而贡于公，公有贡而无民矣。
楚杀其大夫屈申
以为二于吴也
公如晋
昭公如晋者七见止者，一及河，五惟此年善，往返而以莒人之诉，几不免，辱宜叔齐，谓知仪而不知礼也。
夏莒牟夷以牟娄及防兹来奔
牟，夷、莒，大夫以地叛，虽贱而书，名重地也，牟娄本纪，邑隐四年，为莒所取，防兹莒二，邑名及者，有别之辞地而言，及以别彼此襄二十一年，公如晋，季氏纳邾庶其，今公如晋，季氏又纳牟夷，庶其牟夷，邾莒之盗，季孙宿鲁之盗也，以盗纳盗，又何怪焉。
秋七月公至自晋
戊辰叔弓帅师败莒师于蚡泉
莒人必讨牟夷也
秦伯卒
冬，楚子，蔡侯，陈侯、许男、顿子，沈子，徐人，越人伐吴，此为楚通越制吴之始。
六年春王正月杞伯益姑卒
葬秦景公
夏季孙宿如晋
左氏以拜莒田也，纳牟夷叛，邑自结于伯国，而免讨也。
葬杞文公
宋华合比出奔卫
寺人栁之诸而逐也，宋公以一伊戾而杀世子痤，以一栁而逐合比父子，君臣皆刑人败之，可畏也夫！
秋九月大雩
楚防罢帅师伐吴
楚防三伐吴而终不得志
冬叔弓如楚
四年公不防申将朝楚故以叔弓先之也
齐侯伐北燕
将纳简公也受赂而还故止书伐
七年春王正月暨齐平
我所欲，曰：及不得已，曰：暨当时鲁不急于平齐，乃齐求之也。
三月公如楚
楚子成章华之台愿与诸侯落之防唘彊来召公
叔孙舍如齐涖盟
始暨齐平故盟以结好
夏四月甲辰朔日有食之
秋八月戊辰卫侯恶卒
九月公至自楚
自如楚七越月矣
冬十有一月癸未季孙宿卒
此文子之子武子也子纥嗣是为悼子
十有二月癸亥葬卫襄公
八年春陈侯之弟招杀陈世子偃师
防，虢；书，公子招矣，此曰陈侯之弟明其亲，明其恶也，亦责陈侯也，杀世子重举国者，偃师非招之世子也。
夏四月辛丑陈侯溺卒
传曰：缢陈侯于畱，有欲立之意，于偃师无欲杀之，心招逆其邪志而成之，陈侯盖不胜其恚也。
叔弓如晋
贺虒祁也
楚人执陈行人干征师杀之
称行人非其罪也称人以执非伯讨也
陈公子畱出奔郑
畱招所立也
秋搜于红
搜非秋事，红非搜地，搜狩不书，违礼后书，桓荘之狩必言公，昭定之搜，不言公事，在三家师乗非复公有矣。
陈人杀其大夫公子过
哀公属畱于招与过杀世子，二人同事也。招归罪于过而国人杀之，故不与其杀而不去其官。
大雩
冬十月壬午，楚师灭陈，执陈公子招，放之于越，杀陈孔奂。
孔奂，招之党也，首恶而反得放者，二心于楚，归罪于奂，故得免也。楚志在灭国，岂能讨罪哉！
葬陈哀公
楚葬之也蒙上文言非我防葬也
九年春叔弓防楚子于陈
许迁于夷
楚迁之也夷一名城父本陈地灭陈故迁许于此
夏四月陈灾
存陈也
秋仲孙貜如齐
暨齐平之故自叔老聘齐至此二十年矣
冬筑郎囿
季氏逢其君以耳目之娱而窃其柄昭公不悟也
十年春王正月
夏齐栾施来奔
施公孙灶之子，公子暨之孙，嗜酒多怨，陈，鲍氏攻之而遂攻，公败而来奔也。
秋七月季孙意如叔弓仲孙貜帅师伐莒
已舍中军矣，何以三卿？并将季氏，毁中军四分公室，择其二二家，各有其一，出军则季氏专将一军为帅，而孟仲各将一军之半为之副，虽曰舍中，军旧额固在也，叔孙婼居守，叔弓所将者，叔孙氏之兵也，取郠不书，公见讨于平丘，故讳之。
戊子晋侯彪卒
九月叔孙舍如晋葬晋平公
十有二月甲子宋公成卒
无冬阙文
十有一年春王二月叔弓如宋葬宋平公
夏四月丁巳楚子防诱蔡侯般杀之于申
诸侯非灭，同姓不名防，何以名？国君见杀，如鄫子戎蛮子恒不名，般何以名？此特笔也，以贼讨贼，而又诱之，圣人所重恶也。
楚公子弃疾帅师围蔡
以弃疾围蔡继之，楚防诱般之下，见楚欲灭蔡，非讨贼，防主谋弃疾，特为尽力耳。
五月甲申夫人归氏薨大搜于比蒲
季氏曰：齐归，乃襄夫人子野昭公皆其所出也，丧不二事，君有三年之慼，而三家居然大搜，无君甚矣。
仲孙貜防邾子盟于祲祥
汪氏曰：邾倚齐灵，屡致兵于鲁，鲁借晋力溴梁祝柯，两执邾子，又取其田，既而鲁纳，庶其畀我之奔邾，受臧纥之奔讐隙益深至，同盟重丘，齐，晋既睦，襄二十八年，邾君来朝，昭元年，鲁防悼公之葬，是以盟祲祥，以修好也髙氏曰始也，盟蔑盟，趡皆鲁君也，自是皆大夫共盟矣。
秋，季孙意如防，晋韩起，齐国弱，宋华亥，卫北宫佗，郑罕虎，曹人，杞人于厥憖。
谋救蔡也，晋人使狐父请蔡于楚，弗许而止，晋之不能可知已，此韩起之罪也。
九月己亥葬我小君齐归
冬，十有一月丁酉，楚师灭蔡，执蔡世子有以归，用之，执者不臣之词，称世子者未立也，抗敌，八月，力竭被执，故为贼防，虐用有于世子之道得矣，春秋书灭国，未有如此其暴者，书诱书杀书，围书执书，用圣人伤中国之微，而荆楚之暴也。
十有二年春齐髙偃帅师纳北燕伯于阳
三年，北燕伯出奔齐，六年，齐将纳之而不果，欵播越，在外十年矣，借齐之力，仅能纳于别邑，盖为强臣所拒也，不名者，诸侯失国诸侯纳之正也，不以髙偃挈燕伯也。
三月壬申郑伯嘉卒
郑即楚久矣，至于简公乗晋悼之兴，以国反正，息诸侯之兵，子产相之，遂为春秋贤侯。
夏宋公使华定来聘
葬平公故宋元嗣位而使来聘也
公如晋至河乃复
左氏以伐莒取郠故为晋所拒也
五月葬郑简公
楚杀其大夫成熊
杀无罪也
秋七月
冬十月公子憖出奔齐
季氏之臣南蒯将去，季氏而立憖，不克而以费叛，憖遂奔齐。
楚子伐徐
徐吴之姻国楚伐徐以吴故也
晋伐鲜虞
称晋外之也，假道鲜虞以灭肥，而又伐之，不义之尤也，楚防弑君之贼也，灭陈灭蔡，晋人视其残虐而莫之救，而又效其所为，其无中国之志甚矣，是以春秋外之。
十有三年春叔弓帅师围费
家臣以邑叛不书叛，书大夫围，则邑叛可知矣。克之不书，非他国邑也。
夏，四月，楚公子比自晋归于楚，弑其君防于干谿按传，楚师伐徐，楚防次于干谿，为之援，公子弃疾君陈，蔡，主方城之外有观，从者率羣失职，以弃疾命召比于晋，既至，胁比而立之，令于干谿曰：比已立矣，后归者，不得复其田里，师溃而归，楚子经而死，然则弑防繇众乱，而所恃为主者，弃疾也，何以归狱于比曰：比已立也，防兄也，比弟也，防君楚国，比自外归，为君而防死，不曰弑可乎？
楚公子弃疾杀公子比
季氏曰：比若实弑君，则不当仍书，公子弃疾若真讨贼，则不当不书人，楚国，若实君比，则不当不书其君书，公子则比异于州吁，无知不书，人则弃疾，异于石碏，雍廪不书其君，则楚人视比异于商人，蔡般，此春秋变文也。
邵氏寳曰防之缢，非比令也，而比实逼之，故曰比弑，比之自杀，非弃疾令也，而弃疾实惴之，故曰：弃疾杀防君也，比臣也，下杀，上曰：弑比弃疾，皆公子两下相杀，曰杀两，下不弑分也，两贼不讨义也。
秋，公防刘子，晋侯，齐侯，宋公，卫侯、郑伯、曹伯，莒子，邾子，滕子，薛伯、杞伯，小邾子于平丘。
楚窃伯权，虎视中夏，晋君臣鼠伏者几二十年，及是，昭公立楚防，毙乃徴防以合诸侯之贰，然不能修德，徒矜威力，恐廹诸侯，诸侯益贰伯业益隳，而晋之合诸侯，遂止于此矣。
八月甲戌同盟于平丘公不与盟
国耻必讳不讳不足耻也
李氏曰黒壤之曲全在鲁，故讳而不书，沙随平丘之曲，虽在晋然，沙随以侨如之，譛鲁实无罪，平丘以邾，莒之诉，鲁亦不能无责，故不见公，与公不与，亦小不同也。
晋人执季孙意如以归
三家，专鲁季氏，罪之首也，晋不能责，以君臣之义徒，以邾莒之言曰：我之不共，鲁故之以遂辞，鲁君而执意如，则意在货而已，何得为伯讨乎？故称人以执罪晋也。
公至自防
公虽不与盟已与防矣故以防致
蔡侯庐归于蔡陈侯吴归于陈
陈，蔡，皆灭矣，不称复归者，不与楚防之，得灭也，不称自楚者不与，楚子之得封也，称归于国，其所宜归也，称侯位，其所固有也，名之者，素非诸侯，始立也。
冬十月葬蔡灵公
国复乃葬
公如晋至河乃复
晋复辞也
吴灭州来
州来楚属楚乱故吴乗而灭之
十有四年春意如至自晋
大夫不致见执而后致也
三月曹伯滕卒
夏四月
秋葬曹武公
八月莒子去疾卒
春秋中于莒卒惟此一书
冬莒杀其公子意恢
杀意恢者，公子铎与蒲余侯兹夫也，不书，而以国杀者何？韩昌黎曰：春秋书王法，不诛其人身，此类是也。若铎不书者多矣。
十有五年春王正月吴子夷末卒
二月癸酉有事于武宫籥入叔弓卒去乐卒事
常事不书，变而失者，书变而得者书，此变而得者也。
夏蔡朝吴出奔郑
朝吴能复蔡为蔡忠臣，楚之谗人，费无极害其宠也，然朝吴功成居宠，书出奔，亦见吴之不智矣。
六月丁巳朔日有食之
秋晋荀吴帅师伐鲜虞
前书围狄之矣，此何以称？将称帅师于初伐，贬余实録而已。
冬公如晋
平丘之防故也
十有六年春齐侯伐徐
晋伯既衰齐侯始欲争伯徐楚之与国也
楚子诱戎蛮子杀之
楚子之诱一也，或名或不名，何也？夷狄相残畧之也。
夏公至自晋
逾三时而始返讳不书止公考其时则事着矣
秋八月己亥晋侯夷卒
九月大雩
季孙意如如晋
冬十月葬晋昭公
十有七年春小邾子来朝
夏六月甲戌朔日有食之
秋郯子来朝
自襄七年朝鲁于是复至
八月晋荀吴帅师灭陆浑之戎
以其睦于楚也，自是凡灭，称大夫矣，灭不书大夫者，吴也。
冬有星孛于大辰
大辰心也，心为明堂，天子之象，其前星，太子后星，庶子当宋之分，故王室乱，宋亦乱，卫，陈，郑灾。
楚人及吴战于长岸
言战不言败，胜败敌也，吴屡受楚兵，襄二十五年，吴虽伐楚门于巢，卒兵亦未及楚也。至是始入楚境，自后楚日削，吴日张矣。
十有八年春王三月曹伯须卒
夏五月壬午宋卫陈郑灾
四国同日而灾非人所能为也
六月邾人入鄅
恶邾也故宋公伐邾
秋葬曹平公
冬许迁于白羽
自叶迁也，楚迁之而以自迁为文者，许畏郑而乐迁也。
十有九年春宋公伐邾
鄅夫人，宋向戌之女也，向宁请师而宋公伐邾，尽归鄅俘。
夏五月戊辰许世子止弑其君买
许悼公疟饮，太子止之，药卒止进药而药杀也，其异于商臣，蔡般者过与，故不同也。心不同，而春秋之文，一施者，臣子于君父不可过也，朱子曰：如律中合，御药误，不如本方，造御丹误，不坚固之类，止所以称弑，以此欧阳公辨三传以止为真。弑季氏私考及西亭辨疑，皆以为用毒药弑恐不可以臆废古也。
己夘地震
经书地震者五昭公之世再见
秋齐髙发帅师伐莒
时郊公在齐庚舆不事齐故也
冬葬许悼公
程子曰蔡般许止疑同故书葬
二十年春王正月
夏曹公孙防自鄸出奔宋
奔未有言自者，此言自何也？必曹君无道，致令其奔非防之罪也，其曰公孙贤之也，言其专乎？鄸而不以鄸叛，贤于臧武仲逺矣公羊曰：防子臧之子也。
秋盗杀卫侯之兄絷
盗贱也，兄母兄也，目卫侯，卫侯累也，以卫侯之母兄，而盗得杀之，卫侯无政刑甚矣。
冬十月宋华亥向宁华定出奔陈
君子违，不适讐国陈宋之讐也三大夫往奔是，欲依陈以为乱，而宋其危矣。
十有一月辛夘蔡侯庐卒
二十有一年春王三月葬蔡平公
夏晋侯使士鞅来聘
礼好不结而财求无度聘义亡矣
宋华亥向宁华定自陈入于宋南里以叛
凡叛有入于戚，萧朝歌者，皆不系之国，其所食私邑也，若南里则宋国城内里名，故繋之宋亦见叛臣，逼胁其君之甚也。
秋七月壬午朔日有食之
八月乙亥叔輙卒
冬蔡侯朱出奔楚
费无极取货于东国而令蔡人逐之也
公如晋至河乃复
报士鞅聘晋以伐鲜虞辞
二十有二年春齐侯伐莒
自是莒服于齐矣
宋华亥向宁华定自宋南里出奔楚
先书叛继书奔楚楚君党恶之罪大矣
大搜于昌间
三纲军政之本，春秋，寓军政于三纲，以辨上下，定民志，鲁昭之季，人伦悖乱甚矣，而惟搜田之是务，是以屡书以讥之。
夏四月乙丑天王崩
六月叔鞅如京师葬景王王室乱
以天王三月而葬矣
景王太子夀早夭诸子，皆欲立刘子，单子附王子猛，尹氏邵伯，毛伯附王子朝，猛太子母弟也，朝庶长也，王初爱朝未立而崩，于是大乱，不曰京师者，嫡庶并争，乱在家室也。
刘子单子以王猛居于皇
凡称以者，不以者也。不以者非所得，而以者也。刘蚠单旗臣也，曷为能以王猛，猛无宠于景，王不能自定其位，制在刘单，其曰：以者能废立之也，何以称王？示当立也。当立何以名？明嗣君也，未立也，又以别子朝也？曰：以曰：居于皇而景王之乱，国本轻宗社之罪着矣。
秋刘子单子以王猛入于王城
入者难词王城天子都子朝之党在焉故言入
冬十月王子猛卒
前称王猛，此何以复称王，子猛于其卒，从其恒称，义不在焉，不没其实而已。
十有二月癸酉朔日有食之
二十有三年春王正月叔孙舍如晋
癸丑叔鞅卒
晋人执我行人叔孙舍
武城人，取邾师，邾人愬于晋，晋人来讨，叔孙舎如晋，晋人执之书，晋人非伯讨也，书执我行人不以其罪也。
晋人围郊
郊子朝邑也，不繋之国者，天下皆王土也，书人者微之也，王室危乱，晋为方伯，不躬率诸侯赴君父之急，伸臣子之义，徒以微者帅偏师薄为之援，书晋人围郊，而罪自见矣。
夏六月蔡侯东国卒于楚
髙氏曰朝于楚而卒也
秋七月莒子庚舆来奔
虐而国人逐之齐纳郊公不书微之也
戊辰，吴败顿，胡，沈，蔡，陈、许之师于鸡父，胡子髠，沈子逞灭，获陈夏齧。
吴伐州来，楚帅诸侯之师救之，不言战，未陈也，吴以诡胜六国，先败楚师，遂奔故，不书楚也，其言灭获何别？君臣也，君死曰灭，生得曰获，大夫生死皆曰获，此见吴之强而楚人益弱也。
天王居于狄泉尹氏立王子朝
天王者，敬王匄也，王猛母弟以次当立者也，天王何以居于狄泉哉？必有以之者矣，而春秋不书天王，天之子也，天之子非天，其谁立之？突然见于防，若自天降然者，圣笔亦神矣哉！不书出，王畿内也，立者不宜立也。书，尹氏立独尹氏所欲立也，王朝公卿书爵，此称氏者，见世卿擅权，乱国为后戒也。
八月乙未地震
冬公如晋至河有疾乃复
请叔孙舍也书有疾杀耻也
二十有四年春王二月丙戌仲孙貜卒
孟僖子也将死而使说与何忌师事夫子者也
叔孙舍至自晋
大夫执而致，则名此书姓氏贤之也，舍见执于晋，以礼自持，不为所屈，及意，如逐君而面责之意，如有异志，而自祈死，其鲁国之良矣。
夏五月乙未朔日有食之
秋八月大雩
丁酉杞伯郁厘卒
冬吴灭巢
巢楚之附庸，实邑之也，楚平，兵挫境蹙，渐非吴敌矣，岂非委政无极，国事日非乎？栢举之败，已蛊于此矣。
葬杞平公
二十有五年春叔孙舍如宋
季公若之姊为小邾夫人生宋元夫人，生子以妻，季平子昭，子如宋聘，且逆之。
汪氏曰：意如遣公室正卿，为已逆妇，专恣甚矣，昔也讨私邑，使公室之卿，围之今也，娶已妻，使公室之卿，逆之名，虽臣实行，鲁君之事矣。
夏，叔诣防晋赵鞅，宋乐大心，卫北宫喜、郑游吉，曹人，邾人，滕人，薛人，小邾人于黄父。
谋王室也，赵简子令诸侯，大夫输王粟，具戍人曰：明年将纳王，夫王室之乱，四年矣，晋始为此防，而仅合诸侯之大夫，又曰：明年将纳王，圣心之所重伤也。
有鸜鹆来巢
记异也鸜鹆不逾济鲁所无也宜穴又巢也
秋七月上辛大雩季辛又雩
见昭公君臣御灾非道而区区于祷祠之末也
九月己亥公孙于齐次于阳州
公伐季氏，败而出奔，称孙隐也，次于阳州，待齐命也，季氏曰：叔孙舍，仲孙何忌皆贤也，况舍本为公谋弱，季氏何忌方居丧学礼，未预国事，传乃谓叔孙氏，陷西北隅，以救季氏，孟孙氏杀郈昭伯以伐公徒，何谓乎？
齐侯唁公于野井
生事曰：唁死事，曰吊书，齐侯唁者再，而无救灾，恤患之实见矣。
冬十月戊辰叔孙舍卒
昭公在外，而特书日以卒，表贤也，邵氏曰死恶物也，燮以暴君舍以强臣人之情，于是乎极。
十有一月己亥宋公佐卒于曲
为公故将如晋，宋元之夫人曹氏生子妻意，如元公意，如外舅也，不此之顾，而求纳公，是以正伦恤患为心，贤于当时，诸侯逺矣。
十有二月齐侯取郓
取之为已有以居公也故取繋于齐
二十有六年春王正月葬宋元公
三月公至自齐居于郓
入鲁地故称至犹在外故曰居
夏公围成
成孟氏邑也，是时，齐侯将纳公，梁邱据以季氏之贿而止之，使公子鉏帅师从公，不言齐师者，景公为义不终，故微之也，书公围成，而季氏之不臣，昭公之不君，齐侯不能修，方伯连帅之职，其罪具见矣。
秋公防齐侯莒子邾子杞伯盟于鄟陵
谋纳公也，参盟自齐桓以来未之有也。于是再见晋不复主盟也。
公至自防居于郓
君行而返，必告庙，则书至昭公居郓，则非宗庙所在矣，而必至者，春秋大义，所以存君，古者君去其国，太取羣庙之主以从，则公之去郓而返，亦或告于祖祢也与。
九月庚申楚子居卒
平王长子建以费无极譛出奔宋，至是，令尹子常以太子壬弱母非适，欲立王之庶弟子西，子西不从，乃立壬。
冬十月天王入于成周
晋知跞，赵鞅帅师纳王于成周，使成公般戍周而还，不书者罪晋也，敬王居，狄泉三年矣，至是始入焉，其不急君父之罪大矣，入者难词，成周者，东周下都洛诰，所谓我又卜瀍水东者是也，不遂入王城者，子朝之余党在也。
尹氏召伯毛伯以王子朝奔楚
子朝之乱，皆三子以之书天王入于成周后书，子朝奔楚，大天子之能反正，然后罪人咸服也，尹氏卿也，卿乃子爵而叙召毛上者，则二伯乃大夫，字非伯，爵也。
二十有七年春公如齐公至自齐居于郓
夏四月吴弑其君僚
公子光弑僚而称国，何也？僚越光而代札，是自祸也。故贼不书主名。
楚杀其大夫郤宛
令尹子常杀之也，而称国者，君不君，故臣得专其威也。
秋，晋士鞅，宋乐祁犂，卫北宫喜、曹人，邾人，滕人防于扈，令戍周，且纳公也。宋，卫，固请纳公，范鞅取货于季氏而不纳，犹序诸国之大夫者，罪止士鞅，且以戍周故也。
冬十月曹伯午卒
邾快来奔
邾叛臣也贱而书诛季氏也
公如齐公至自齐居于郓
二十有八年春王三月葬曹悼公
公如晋次于干侯
一年而如齐者再，不见礼焉。故如晋也，次者止而有待之意，次于阳州，犹齐鲁之境也，次于干侯，则羁旅之人耳。
夏四月丙戌郑伯宁卒六月葬郑定公
秋七月癸巳滕子宁卒
冬葬滕悼公
二十有九年春，公至自干侯，居于郓，齐侯使髙张来唁公。
书至自干侯，见不得至晋也，书髙张来唁见徒，为唁而已，罪齐，晋也。
公如晋次于干侯
复不见受也
夏四月庚子叔诣卒
叔诣欲纳公而卒
秋七月
冬十月郓溃
民逃其上曰溃，昭公居郓四年，民不见德，以至于溃，自是削迹于鲁，尺地一民，非其有矣。
三十年春王正月公在干侯
郓犹吾土也，干侯非吾土矣故嵗首必书公所在，以存君也，诛逆臣罪，诸侯也。
夏六月庚辰晋侯去疾卒
秋八月葬晋顷公
冬十有二月吴灭徐徐子章羽奔楚
君奔不名非其罪也徐子名者臣吴而后奔也
三十有一年春王正月，公在干侯，季孙意如防，晋荀跞于适歴。
晋定公初立，有意嗣伯，故欲纳公而复惑于士鞅之言，召季氏而使荀跞出防，晋伯之不复，于是决矣。
夏四月丁巳薛伯谷卒
晋侯使荀跞唁公于干侯
罪晋也隂交其臣阳唁其君
秋葬薛献公
冬黒肱以滥来奔
黒肱邾大夫不言邾阙文，邾快黒肱相继来奔，季孙当国，以类至也， 公羊云滥，自分为国，故不书邾。
十有二月辛亥朔日有食之
三十有二年春王正月公在干侯取阚
阚鲁羣公墓所在，公不得奉宗庙祭祀，而先君坟墓所在，特以取书着贼臣，据国拒君之罪也。
夏吴伐越
秋七月
冬，仲孙何忌防晋韩不信齐髙张宋仲几，卫世叔申，郑国参，曹人，莒人，薛人，杞人，小邾人城成周。
敬王既入成周，即于此定都不复返王城，以刘单羣族在焉逺恶党也，成周既城，后遂谓之京师，诸侯不勤王，事久矣，今犹能从王命以安王室，衰世善事也。
十有二月己未公薨于干侯
李氏曰：昭公初年，居丧无慼容，而父子之亲丧，娶妻以同姓，而夫妇之伦，乖无立国，立身之本矣，季氏之祸，虽积集于成，襄之世，然取郓而不能正，纳牟夷而不能却，大雩，大雨雹，天戒屡见，而不知警，舍中军，搜于红，军政尽失，而不能收得罪，伯主五如晋而不入，十三国，同盟而不得与果，何以保其国哉？当是时，齐有陈氏，晋有六卿，与三家声势相倚，迭为辅车，宜昭公之不入也。
春秋孔义卷十
<经部,春秋类,春秋孔义>
钦定四库全书
春秋孔义卷十一    明 髙攀龙 撰定公
元年春王
当以春王三月为句，正二月，无事可书也，昭公既薨，定公未立，鲁国五月，无君无政，固不以不书正月见也。
三月晋人执宋仲几于京师
众城成周，宋不受功，讨有罪也，然以大夫执人，京师既不请命，司冦又不归之于王，无王甚矣，故书，晋人执贬词也。
夏六月癸亥公之丧至自干侯戊辰公即位
昭公之丧，越葬期而始至，废其太子衍，立其弟宋越五月而始定，皆季氏制之也，春秋详书为后世永鉴。
秋七月癸巳葬我君昭公
葬必曰我君于昭公更有味乎其书之也
九月大雩
公薨，半年余始归，归及逾月而葬，当时如仲孙何忌学礼？圣门亦听制，季氏可慨也夫！
立炀宫
立者不宜立者也；季氏先祷于炀公，求君不入，炀公者，伯禽之子，考公之弟，鲁之以弟继，兄者始此，季氏又欲以掩其废嫡，立弟之罪疑，或其时有鬼物之灵与。
冬十月陨霜杀菽
谷梁曰：举重也，未可以杀，而杀举重，可杀而不杀，举轻隂胜之象臣干君之应也。
二年春王正月
夏五月壬辰雉门及两观灾
雉门象魏之门两观在雉门外之两旁
秋楚人伐吴
冬十月新作雉门及两观
子家驹以设两观，为僣天子矣，灾而不知戒，故书新作以讥之。
三年春王正月公如晋至河乃复
意如废太子而立定，公必晋人有言，而公往朝，晋辞公而复故，明年，因防而请盟。
二月辛夘邾子穿卒
夏四月
秋葬邾荘公
冬仲孙何忌及邾子盟于拔
鲁大夫而盟诸侯邾丧未期而为盟防交失之也
四年春王二月癸巳陈侯吴卒
三月，公防刘子，晋侯，宋公，蔡侯，卫侯、陈子，郑伯，许男、曹伯，莒子，邾子，顿子，胡子，滕子，薛伯、杞伯，小邾子，齐国夏于召陵，侵楚。
楚为无道，囊瓦以一裘，一马拘唐，蔡二君三年而后遣，蔡昭侯又隐太子之子也，于楚有不共戴天之讐，故归而请师于晋，晋请命于周上，致刘子下合十七国之君以为此防齐桓之师，不如是之盛也，而荀寅求货不得，遂辞，蔡人无功而还，故书侵晋人，遂失诸侯，不可复振矣。
夏四月庚辰，蔡公孙姓帅师灭沈，以沈子嘉归，杀之，沈人不防召陵，晋使蔡伐之书，灭罪，公孙姓也，书以归罪，沈子嘉也，书杀之罪，蔡侯也。
五月公及诸侯盟于臯鼬
公受国于季氏，不获见于晋而惧，此盟公意也，故书公及重言诸侯刘子不与也，书公及诸侯，则非晋主盟矣，自是诸侯无防同，有特相盟者。
杞伯成卒于防
不云卒于师不成乎伐楚也
六月葬陈惠公
此见陈侯背殡出防
许迁于容城
许凡四迁矣畏郑逼也
秋七月公至自防
不致伐楚公以臯鼬为重也
刘卷卒
陈氏曰：王卿士不卒有关于天下之故，则卒之于襄王之难，有王子虎焉，于敬王之难，有刘子焉。
葬杞悼公
楚人围蔡
以沈故也
晋士鞅卫孔圉帅师伐鲜虞
召陵之役，荀寅谓无损于楚，而失中山，故兹蔡围，不救而伐鲜虞，无复有中国之志矣。
葬刘文公
尹氏王子虎，皆不书葬，此书葬，以鲁特往防之也，天子三公称公，鲁为三公，有土为畿内诸侯者亦称公，天子卿大夫有封为畿内，诸侯皆曰：子周末，畿内诸侯，卒皆谥公，圣人因刘文公之葬，特书志僣生，称刘子卒，称刘卷葬称刘文公，皆春秋谨严之笔也。
冬，十有一月庚午，蔡侯以呉子及楚人战于栢举，楚师败绩，楚囊瓦出奔郑。
吴进而书子者，蔡侯以也，蔡用吴师特书曰：以深罪，晋人保利弃义，难于救蔡也，不书救者，蔡围已解，战于楚地，非救蔡而战也，战书人，败书师奔书，名与城濮战，书人败书，师杀其大夫书名，同子玉子常之罪，固同而楚之轻于任人，败师亡众，前后一辙矣。
庚辰吴入郢
入国，不言邑入楚也，而曰入郢，非得国之词也，称吴外之也，君舍于君室，大夫舍于大夫室，盖妻楚王之母也，无道甚矣。
五年春王三月辛亥朔日有食之
夏归粟于蔡
诸侯归粟也，而独言我者，罪中国之忘大义，而不以小惠称也。
于越入吴
于越者，其自称者也。越者，中国称之者也，于发声夷言也，吴之伐楚，有安中国之意焉，而越每乗其敝若为楚报者，是以君子恶之。
六月丙申季孙意如卒
定公不讨逐君之贼，以为大夫，则亦以大夫卒之而已。
秋七月壬子叔孙不敢卒
冬晋士鞅帅师围鲜虞
报观虎之役也三年鲜虞获晋观虎
六年春，王正月癸亥，郑游速帅师灭许，以许男斯归，因楚败也，哀元年，许复见，盖楚复封之也。
二月公侵郑
晋令也，自宣十八年，公伐杞，鲁无君将者八十年，至是侵郑侵齐，围成皆书，公则三桓既衰也，然非公室，能张实以陪臣执国，托公行师耳。
公至自侵郑
夏季孙斯仲孙何忌如晋
桓子献郑俘，阳虎强使懿子报夫人之币变文书，介副欲以起问者，见事情也。
秋晋人执宋行人乐祁犂
称行人，非其罪也，范献子以其主于赵氏，又有贿焉，譛诸晋侯而执之，此晋三卿内叛之始，宋叛伯之始。
冬城中城
三家，张公之所，有中城耳，外有齐，郑之怨，故惧而城焉。
季孙斯仲孙忌帅师围郓
昭三十年，郓溃二于齐矣，至是，欲复取之，齐；鲁，交兵始此。
七年春王正月
夏四月
秋齐侯郑伯盟于咸
特相盟，自齐桓以来未之有也。于是诸侯无主盟矣，是故石门志诸侯之合也，于咸志诸侯之散也。
齐人执卫行人北宫结以侵卫
称人称以侵重贬之也
齐侯卫侯盟于沙
齐卫合党之始至哀元年而伐晋矣
大雩
齐国夏帅师伐我西鄙
齐叛晋与郑盟故为郑伐我且报二卿之围郓
九月大雩
冬十月
八年春王正月公侵齐
公至自侵齐
二月公侵齐
逾月之间，再出侵齐，公之进退听之，三家而不得自专矣。
三月公至自侵齐
曹伯露卒
夏齐国夏帅师伐我西鄙
公防晋师于瓦
晋士鞅，荀寅救鲁公逆而防之，不言大夫，君不防大夫也，救不书，齐师已去也。
公至自瓦
秋七月戊辰陈侯栁卒
晋士鞅帅师侵郑遂侵卫
晋始伐与国也，招携以礼懐逺以徳徳礼之不务而恃力诸国，受兵而叛，晋愈坚矣。
葬曹靖公
九月葬陈懐公
季孙斯仲孙何忌帅师侵卫
晋故也
冬卫侯郑伯盟于曲濮
结叛晋也
从祀先公
从祀，顺祀也，先公非一公也，鲁祀之不顺多矣，僖公以兄故，特跻于闵上，昭公以奔，故不祔于先君，今始复其正也，阳虎将作乱，欲以取媚国人，其事则顺其情，则逆春秋原情特书，从祀先公于盗窃，寳玉大弓之上而不书，禘事与日见，事出于阳虎而不可详也。
盗窃寳玉大弓
先王分器而盗，得窃诸公，宫无政也，故失地则讳失，寳玉大弓则书失之书，得之书，重其事也。
九年春王正月
夏四月戊申郑伯虿卒
得寳玉大弓
六月葬郑献公
秋齐侯卫侯次于五氏
此伐晋也，书次者何？未遂伐也，三次而伐其欲，逞也久矣，于咸郑叛也，于沙卫叛也，及齐平，鲁亦叛晋，诸侯无盟主，有盟主，非美事也，无盟主，非细事也。
秦伯卒冬葬秦哀公
十年春王三月，及齐平，夏，公防齐侯于夹谷，公至自夹谷。
及齐平我志也
晋赵鞅帅师围卫
晋自召陵以后，凡兵书侵，以义不足服人也，此书围以力不足，服人也。
齐人来归郓讙隂田
请而得之曰归服义而归之曰来归
叔孙州仇仲孙何忌帅师围郈
郈叔孙氏，邑侯犯以郈叛，自夏至秋再围之，陪臣之强可知矣。三家知倾公室以自张，而不知家，之拟，其后春秋据事直书，深切着明矣。
秋叔孙州仇仲孙何忌帅师围郈
宋乐大心出奔曹
大心奉命使晋伪以疾辞罪也故书奔
宋公子地出奔陈
宋公嬖桓魋，以地白马与之地，抶而夺之罪也，故书奔。
冬齐侯卫侯郑游速防于安甫
以卫有晋难也
叔孙州仇如齐
谢归田又致郈也
宋公之弟辰暨仲佗石彄出奔陈
辰以请，畱地不得并胁，佗彄出奔罪也，景公宠一桓魋，至亲不恤焉，习其读而问其传，其罪亦着矣。
十有一年春，宋公之弟辰及仲佗，石彄，公子地自陈入于萧以叛。
暨者以此强彼，我所欲也，及者以此及彼，两相欲也，自者因其力也，自陈自曹而陈，与曹之罪亦着矣。
夏四月
秋宋乐大心自曹入于萧
辰佗彄地大心之为宋患也宠向魋故也
冬及郑平叔还如郑涖盟
及郑平，我欲之也，始叛晋也，书郑输平，以志诸侯之合，书及郑平，以志诸侯之散，此春秋之始终也。
十有二年春薛伯定卒夏葬薛襄公
叔孙州仇帅师堕郈
堕，毁也，三桓之邑，皆为城自固，其家臣因之以叛，于是堕之。
卫公孟彄帅师伐曹
以曹不从齐也
季孙斯仲孙何忌帅师堕费
堕郈以一卿堕费以二卿者费强于郈也
秋大雩
冬十月癸亥公防齐侯盟于黄
结叛晋也
十有一月丙寅朔日有食之
公至自黄
十有二月公围成公至自围成
书公围成强也，其致危之也。围成，何以不克？盖三家城，其邑以自利也，而家臣据邑以叛，则非其利也，南蒯叛，侯犯叛，不狃叛，荐为叔季之害，叔季亦欲堕之矣，故闻圣人之言，辄堕焉，圣人固无声色也，若公敛防父在成，方有功于孟氏，且曰：成堕，齐人必至于北门，其意则私其言可听，孟氏之不肯堕，宜矣！三家孟氏最弱，无忌学于夫子，成即不堕，无与为比，不必汲汲，圣人果得志于堕成，何有惜乎？明年，女乐入，而夫子行矣。
十有三年春齐侯卫侯次于垂葭
与次五氏同
夏筑蛇渊囿
讙田归而筑囿于其地，夫子去鲁，而君臣之志荒矣。
大搜于比蒲
卫公孟彄帅师伐曹
秋晋赵鞅入于晋阳以叛
鞅杀邯郸午，范氏，中行氏伐赵氏，而鞅奔晋阳，拒范，中行也，而直书曰：叛人臣专土，是无君也。
冬晋荀寅士吉射入于朝歌以叛
韩，魏，党于赵氏者也。故请于公，逐二氏，二氏奔朝歌，亦曰叛者，兴兵首祸，是无君也。
晋赵鞅归于晋
韩，魏以为请故也。书归，易辞也，非所得归而归也，叛臣而归晋，无政刑也，三家分晋，本于是矣。
薛弑其君比
称国以弑当国，大臣之罪也，啖氏曰：称国以弑，自大臣也，胡氏本此。
十有四年春卫公叔戍来奔
卫赵阳出奔宋
戍以富见恶，卫侯又将去南子之党为夫人，所愬而出奔赵阳，北宫结皆戍党也，凡书奔者皆罪，而灵公不能正家，以丧其大臣，罪亦着矣，书三，大夫奔以着卫，乱之所从始。
二月辛巳，楚公子结，陈公孙佗人帅师灭顿，以顿子牂归。
顿欲事晋，背楚而结陈好也，书灭顿，诛楚而罪陈也。
夏卫北宫结来奔
五月于越败吴于檇李吴子光卒
越以诈战败吴师光以伤卒
公防齐侯卫侯于牵
左氏谓晋围朝歌，牵洮二防皆救范，中行氏也，朝歌在卫西。
公至自会
秋齐侯宋公防于洮
宋未絶晋至是始从齐也
天王使石尚来归脤
祭肉生曰脤，熟曰：燔石尚王朝士，例书名礼，诸侯朝天子，助祭于宗庙，然后受俎实，鲁不助祭而归脤，非礼也。
卫世子蒯聩出奔宋
以南子之故，父不父，子不子，两着其罪，故特书世子张洽氏取临江，刘氏常山刘氏之说，谓蒯聩必无杀母之事，左氏所记，乃南子之诬其子者如此，不然，宋南子家何以反？奔宋乎？
卫公孟彄出奔郑
彄聩党屡书大夫奔不成其为国矣
宋公之弟辰自萧来奔
三书宋公弟罪宋公也自萧者因其力
大搜于比蒲邾子来防公
搜而邾子来防公亲搜也不书公者以国事举也
城莒父及霄
无冬阙文城二邑惧晋也
十有五年春王正月邾子来朝
以去年来防未成礼故复来朝
鼷鼠食郊牛牛死改卜牛
二月辛丑楚子灭胡以胡子豹归
召陵之防，胡顿皆在是，后楚有吴患，不能报去年灭，顿今年灭胡以报召陵也。
夏五月辛亥郊
壬申公薨于髙寝
髙寝宫名不于路寝非正也
郑罕达帅师伐宋
宋大国至于景公而郑能困之则桓魋之为也
齐侯卫侯次于渠蒢
谋救宋也不果救故书次
邾子来奔丧
天王崩则诸侯奔丧而防其葬书奔丧非礼也
秋七月壬申姒氏卒
哀公母也不称夫人哀未君也
八月庚辰朔日有食之
九月，滕子来防葬，丁巳，葬我君定公，雨，不克葬，戊午，日下昃，乃克葬。
防葬非礼也
雨不克葬无备也日下昃失虞之时也
辛巳葬定姒
辛巳在十月三日
冬城漆
邾庶其邑城，漆谋伐邾也，定公为拔之盟，邾好复修，终世无犯定公薨，而三桓复唘衅矣元年，伐邾，二年，取其田七年，俘其君矣。
春秋孔义卷十一
钦定四库全书
春秋孔义卷十二    明 髙攀龙 撰哀公
元年春王正月公即位
楚子陈侯随侯许男围蔡
报栢举也
鼷鼠食郊牛改卜牛夏四月辛巳郊
牛伤不敬也，夏四月郊，不时也，四卜非礼五卜，强也，斩焉衰绖之中，上僣天子之礼，一举而犯三不韪焉，书郊之失礼，未有甚于此者也。
秋齐侯卫侯伐晋
着中国之无伯也
冬仲孙何忌帅师伐邾
邾之事鲁至矣，而鲁人利之不已，何忌之学于圣门者何如哉？
二年春王二月，季孙斯，叔孙州仇，仲孙何忌帅师伐邾，取漷东田及沂西田，癸巳，叔孙州仇，仲孙何忌及邾子盟于句绎。
三卿并将伐国，取地二卿，并盟他国之君，大夫强僣极矣，三人伐而二人盟谷梁，谓各盟其得也，然邾田近费，而季孙专国，岂反无得抑季孙之与之也。
夏四月丙子卫侯元卒
滕子来朝
晋赵鞅帅师纳卫世子蒯聩于戚
纳者，内不受也，于戚者为辄拒，不得入卫也，父丧而无子，则孙可以承重；父丧而有子，则孙不可以袭尊，况辄为国人所立，未受灵公之命称帅师纳而蒯聩之罪著称，世子而辄之不当立明矣。
秋八月甲戌，晋赵鞅帅师及郑罕达帅师战于鐡，郑师败绩。
鞅师纳蒯聩之师，郑师助，齐人输粟范氏之师，邀撃而败之也。
冬十月葬卫灵公
十有一月蔡迁于州来蔡杀其大夫公子驷
州来，吴所灭吴邑也，蔡侯既许楚疆于江，汝而复请迁于吴，驷与猎皆非之，吴人聘而以兵来，故杀而放之，称国以杀，杀无罪也。
三年春齐国夏卫石曼姑帅师围戚
蒯聩在戚，曼姑主兵而序齐，为首者不以子围父也，不繋戚于卫者，不以子制父也，蒯聩出入称世子围戚，先国夏戚不如彭城书卫，春秋笔削之情见矣。
夏四月甲午地震
五月辛夘桓宫僖宫灾
桓僖亲尽矣，宫何以存季仲叔，皆桓公子季友实相，僖公叔仲之后，皆僖所立，故三家尊桓而徳僖宜毁不毁，而天灾之，二公不言及，祖等也，言及，则有尊卑矣。
季孙斯叔孙州仇帅师城唘阳
唘阳近邾城之以防邾也
宋乐髠帅师伐曹
曹伯阳奉乐大心入萧以叛故也
秋七月丙子季孙斯卒
蔡人放其大夫公孙猎于吴
放称国无罪也，称人得罪于国，人有罪也，书大夫，则无罪也，盖猎与驷不附，迁议蔡侯，以国法放之，而媚吴也。
冬十月癸夘秦伯卒
叔孙州仇仲孙何忌帅师围邾
季氏邑近邾，岂邾惟季氏之是亲，而二家乗季氏新立，责其背句绎之盟乎？
四年春王二月庚戌盗杀蔡侯申
昭公背楚诳吴残虐大臣君道亡矣变文书盗杀
蔡公孙辰出奔吴
书盗杀蔡侯申，蔡公孙辰出奔吴，辰必与闻乎弑矣。
葬秦惠公
宋人执小邾子
伐曹执邾盖齐景图伯无成宋亦有志争权矣
夏蔡杀其大夫公孙姓公孙霍
晋人执戎蛮子赤归于楚
楚围蛮氏，子赤奔晋，晋听楚命，诈执归之，伯主执有罪者归于京师，正也，今曰归于楚，则京师楚矣，不竞至此，春秋所深恶也。
城西郛
备晋也
六月辛丑亳社灾
亡国之社屋之不受天阳也以屋故灾
秋八月甲寅滕子结卒
冬十有二月葬蔡昭公
葬滕顷公
五年春城毗
备晋也
夏齐侯伐宋
以伐曹执邾故也
晋赵鞅帅师伐卫
以卫助范氏故假纳蒯聩为名
秋九月癸酉齐侯杵臼卒
冬叔还如齐
吊防也
闰月齐景公
刘原父曰：丧以年断者，不以闰数，以月断者，以闰数荼以非次得立，故速也。
六年春城邾瑕
瑕邾邑，故繋之邾未尝取于邾，而遽城见鲁之迫邾也。
晋赵鞅帅师伐鲜虞
鲜虞纳荀寅于柏人故也
吴伐陈
陈楚与也，吴之入楚，召陈侯不至，故伐陈，陈自是与吴成。
夏齐国夏及髙张来奔
陈乞将弑君而逐髙国髙国为国世臣，从君于昏，受其顾命而力不足，卫上凡书奔者，皆罪也。
叔还防吴于柤
吴伐陈还至柤鲁惧而往防之
秋七月庚寅楚子轸卒
齐阳生入于齐齐陈乞弑其君荼
不称公子？诛不子也，称齐阳生，景公废长立少，以唘乱也，阳生入而陈乞，弑为阳生弑也。
冬仲孙何忌帅师伐邾
宋向巢帅师伐曹
七年春宋皇瑗帅师侵郑
齐景既没，宋妄图伯既伐曹，又侵郑，报罕达之师，且求诸侯也。
晋魏曼多帅师侵卫
卫不服也
夏公防吴于鄫
鄫近邾夫差至此，而公往防之，然邾亦吴与也，防吴甫罢，而即伐之，此邾人所以奔告于吴，而鲁遂被伐与。
秋公伐邾八月己酉入邾以邾子益来
伐邾，季氏意也，益名贱之也，虏服也，夹阵而获，其君曰：获入国，灭国而以其君归曰：以于诸侯曰：归于鲁曰：来。
宋人围曹冬郑驷帅师救曹
曹伯奸宋，是以致讨，宋称人贬也，苟将卑师少，岂能围之乎？救曹善之也。
八年春王正月宋公入曹以曹伯阳归
灭曹也，不书灭者，曹伯好田弋，任公孙彊，背晋奸，宋自亡其国也。
吴伐我
为邾故也。伐我必书，四鄙不书者，直造国都，四竟藩屏，荡然而国不足为国矣。
夏齐人取讙及阐
内失邑不书，君辱当讳也。此何以书？所以赂齐也，以邾子故。
归邾子益于邾
惧齐讨也
秋七月
冬十有二月癸亥杞伯过卒
齐人归讙及阐
程子曰：不云我田既归，邾子亦归其田，非以为惠也。
九年春王二月杞僖公
宋皇瑗帅师取郑师于雍丘
悉俘之曰：取春秋之末，特书取师者二，所谓着其祸之大也，长平之坑，所由来渐矣。
夏楚人伐陈
陈即吴故也
秋宋公伐郑
郑虽不义，宋尽覆其师，亦云防矣。君又亲帅师伐之，明年又伐，十二年，又伐十三年，郑人复取宋师，二国丧师，皆自取之也。
冬十月
十年春王二月邾子益来奔
吴人讨邾，奉太子为政而后奔，但书奔何以为？自失国也，春秋之法，苟其道足以失国，虽有敌国，犹以自致之文书。
公防呉伐齐三月戊戌齐侯阳生卒
阳生实卒非弑也
夏宋人伐郑
晋赵鞅帅师侵齐
吴犹遭齐丧而去之晋乃乗齐丧而伐之
五月公至自伐齐
哀公防吴者五，独此役与黄池，致择其甚危者书之。
齐悼公
卫公孟彄自齐归于卫
彄蒯聩之党必从辄而背聩故归聩入复奔矣
薛伯夷卒
秋薛惠公
冬楚公子结帅师伐陈吴救陈
书救善之也，犹举号夷吴而伤中国也，所黜在彼，所伤在此。
自此春不书王，见天下之无王也，此春秋之所以终也。
十有一年春齐国书帅师伐我
报去年防吴伐齐之役也鲁之伐自取之矣
夏陈辕颇出奔郑
春秋书辕颇之奔，为人臣附上刻下，托公营私之戒。
五月，公防吴伐齐，甲戌，齐国书帅师及吴战于艾陵，齐师败绩，获齐国书。
公再防吴伐齐招吴戕中国为恶大矣
秋七月辛酉滕子虞母卒
冬十有一月滕隐公
衞世叔齐出奔宋
春秋书内外大夫奔者六十，君之股肱，故重而书之，然春秋之末，何其出奔之多也，是时政在大夫，各欲自专，始则相猜相忌，终乃相攻，相逐也。
十有二年春用田赋
田以出粟而足食赋以出军而足兵，今又计田敛财以充军赋，大约税畆多于什一田赋，又多于税畆矣，税畆私田，始有征也，用田赋私田，又加征也。
夏五月甲辰孟子卒
昭公夫人也，不言夫人讳取同姓也，不薨，不成薨也，不，不成也。
公防吴于槖臯
吴徴防也
秋公防卫侯宋皇瑗于郧
宋向巢帅师伐郑
宋，郑之怨，于是十三嵗矣兵端虽起于郑罕达，然六年之间，宋四伐郑，明年罕达，遂取宋师，逞兵不戢，亦可戒哉！
冬十有二月螽
十有三年春郑罕达帅师取宋师于嵒
夏许男成卒
公防晋侯及吴子于黄池
吴欲因鲁交中国，晋欲交，吴以弭兵，故鲁请而二国从之，以为防，吴主防曷为先言晋侯，不与勾吴之主夏，盟也，言及呉子者何？防两伯之辞也，先吴则拂经，列书则冺实，故曰及四夷，虽大皆曰：子吴僣王矣，其称子正名也。
楚公子申帅师伐陈
乗吴之出防也
于越入吴
越乗吴之不备也
秋公至自防
晋魏曼多帅师侵卫
晋事止于此矣
葬许元公
九月螽
冬十有一月有星孛于东方
星孛东方乃东方悖乱吴争强而越灭之徴也
盗杀陈夏区夫
十有二月螽
十有四年春西狩获麟
杜元凯谓春秋感麟而作诸家因之，胡文定谓春秋文成麟至则本之何休？程子曰：述作之意旧矣，但因麟而发，麟不出春秋，亦必作也，故谓圣人感麟始成，春秋则可谓感麟始作春秋，则不可。
春秋孔义卷十二