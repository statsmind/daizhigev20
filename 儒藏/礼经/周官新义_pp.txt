钦定四库全书    经部四
周官新义      礼类一【周礼之属】
提要
【臣】等，谨案周官新义十六卷，附考工记解二卷宋王安石撰，安石事迹具，宋史本传，晁公武读书志曰：熙寜中置经义局，撰三经义皆本王安石经説三经书诗，周礼也新经毛诗义凡二十卷，尚书义凡十三卷，今并佚周官，新义本二十二卷明万厯中重编内阁书目尚载其名，故朱彛尊经义考，不敢着其已佚，但注曰：未见然外间实无传本，即明以来，内阁旧籍，亦实无此书，惟永乐大典者所载最伙，葢内阁书目，据文渊阁书目，文渊阁书目，即修永乐大典所徴之书其时得其完帙，故采之最详也，考蔡绦铁围山丛谈曰：王元泽奉诏为三经义，时王丞相介甫为之提举，诗书葢多出元泽及诸门弟子手，周官新义实，丞相亲为之笔削者，政和中，有司上言：天府所籍吴氏资多有王丞相文书，于是朝廷命藏诸秘阁，用是吾得见之，周官新义，笔迹犹斜风细雨，诚介甫亲书云云，然则三经义中，惟周礼为安石手着矣，安石以周礼乱宋学者，类能言之，然周礼之不可行于后世，防特人人知之，安石亦未尝不知也，安石之意，本以宋当积弱之后，而欲济之以富强，又惧富强之説必为儒者所排击，于是附防经义，以钳儒者之口，实非真信，周礼为可行，迨其后用之，不得其人，行之不得其道，百丛生，而宋以大坏其弊，亦非真縁周礼以致误罗，大经鹤林玉露咏，安石放鱼诗曰：错认苍姬，六典书中原从此变，萧踈是犹为安石所绐，未究其假借，六蓻之本怀也，因是而攻周礼，因是而攻安石所注之周礼，是寛其影附之巧，谋而科以迂腐之薄谴矣，故安石怙权植党之罪，万万无所辞，安石解经之説则与所立新法，各为一事，程子取其易解，朱子王应麟均取其尚书义所谓言，各有当也，今观此书，惟训诂多用字説病其牵合，其余依经诠义如所解，八则之治，都鄙八统之驭，万民九两之繋邦国者皆具有发明无所谓舞文害道之处，故王昭禹林之竒王与之陈友仁等注周礼颇据其説。
钦定周官义疏，亦不废采用，又安可尽以人废耶？安石神宗时所上五事，劄子及神宗曰：録载安石所引周官及杨时龟山集中所驳平颁兴积一条，其文皆在地，官中今永乐大典阙地官，夏官二卷，其説遂不可考，然所佚适，属其瑕纇，则所存者益，不必苛诋矣，安石本未解，考工记而永乐大典乃备载其説据晁公武读书志盖郑宗顔辑安石字説为之以补其阙，今亦并録其解备一家之书焉，乾隆四十六年九月恭校上。
总纂官，【臣】纪昀，【臣】陆锡熊，【臣】孙，士毅。
总 校 官 【臣】 陆 费 墀
原序
士弊于俗学久矣，圣上闵焉，以经术造之，乃集儒臣训释厥防，将播之校，学而臣某，实董周官，惟道之在政事，其贵贱有位，其后先有序其多寡，有数其迟，数有时制，而用之存乎法，推而行之存乎人，其人足以任官，其官足以行法，莫盛于成周之时，其法可施于后世，其文有见于载籍，莫具于周官之书，盖其因习以崇之，庚续以终之，至于后世，无以复加，则岂特文武周公之力哉？犹四时之运，昼夜积而成寒暑，非一日也，自周之衰，以至于今，歴岁千数百矣，太平之遗迹，扫荡几尽，学者所见，无复全经，于是时也，乃欲训而发之，臣诚不自揆，然知其难也，以训而发之之为难也，则又以知夫立政造事，追而复之之为难，然窃观圣上致法，就功取成于心，训迪在位，有冯有翼，亹亹乎乡，六服，承德之世矣！以所观乎？今考所学，于古所谓见而知之者，臣诚不自揆，妄以为庶几焉！故遂昧冒，自竭而忘其材之弗及也，谨列其书为二十有三卷，凡十余万言，上之御府，副在有司，以待制诏颁焉。谨序。
钦定四库全书
周官新义卷一    宋 王安石 撰
天官一
惟王建国，辨方正位，体国经野，设官分职，以为民极，昼参诸日景，夜考诸极星，以正朝夕，于是求地中焉，以建王国，此之谓辨方，既辨方矣，立宗庙于左，立社稷于右，立朝于前，立市于后，此之谓正位，宫门城阙，堂室之类髙下广狭之制，凡在国者，莫不有体，此之谓体国，井牧沟洫，田莱之类逺近多寡之数，凡在野者，莫不有经此之谓经野设官，则官府之六属是也。分职则官府之六职是也。设官分职，内以治国，外以治野，建置在上，如屋之极，使民于是取中而芘焉，故曰：以为民极，极之字从木，从亟木之亟者，屋极是也。
乃立天官冡宰，使帅其属而掌邦治，以佐王均邦国，发露人罪，而治之者，刑官之治也，宀覆人罪，而治之者，治官之治也，治官尚未及教，而况于刑乎？宰治官之上也，故宰之，字从宀，从臯省，宀覆人罪之意，宰以治割调和为事，故共刀匕者，谓之宰，宰于地特髙故谓之宰也，山顶曰：大之上也，列职于王则冡宰，与六卿同谓之大，百官总焉。则大宰于六卿，独谓之冡，以左助之为佐，以右助之为佑，地道尊右，而左手足不如右彊，则佐之为助，不如右之力也，宰于六卿，莫尊焉，而曰佐王，则为其非，论道以助王也，作而行之而已，邦亦谓之国，国亦谓之邦，凡言邦国者，诸侯之国也，凡言邦言国者王国也，亦或诸侯之国，国于文从，或从□，为其或之也，故□之故，凡言国则以别郊野，邦于文从邑，从丰，是邑之丰者，故凡言邦则以别于邑都，亦或包邑都而言焉，凡国有大事，戮其犯命者，则以别于郊故也。国中自七尺以上，则以别于野故也。若国防荒，令赒委之，则以别于国故也。邦中之赋，则以别于甸，削县都故也。令邦移民就糓，则以包邑都而言故也。
治官之属，大宰，卿一人，小宰中大夫二人，宰夫，下大夫四人，上士八人，中士十有六人，旅，下士三十有二人，府六人，防十有二人，胥十有二人，徒百有二十人。
大宰卿小宰中大夫，则卿上大夫也，王制曰：诸侯之上大夫卿，盖非特诸侯之卿为然也，卿之字从□，□奏也，从卩卩止也，左从□右从卩，知进止之意，从皀黍稷之气也，黍稷地产，有养人之道，其皀能上达，卿虽有养人之道，而上达然地类也，故其字如此，夫之字与天皆从一，从大夫者，妻之天故也，天大而无上，故一在大上，夫虽一而大，然不如天之无上，故一不得在大上，夫以智帅人者也，大夫以智帅人之大者也，士之字与工与才皆从，二从丨才无所不达，故达其上下工具，人器而已，故上下皆弗达，士非成才，则宜亦皆弗达，然志于道者，故达其上也，士事人者也，故士又训事，事人则未能以智帅人，非人之所事也，故未娶谓之士，下士谓之旅，则众故也。旅之字从防，从从众矣，则从，旌旗指挥故也。从旌旗指挥，则从人而不自用，下士之为旅，则亦从人而不自用者也，府之字从广，从付则其藏也付则以物付之防之，字从中，从又设官分职，以为民中防则所执在下，助之而已，胥之，字从疋，从肉疋，则以其为物下体肉，则以其亦能养人，其养人也，相之而已，故胥又训相也，卿从皀胥从肉，皆以养人为义，则王所建置，凡以养人而已，徒之字从辵，从土徒无车从也，其辵而走，则亲土而已，故无车而行，谓之徒行也，郑氏以为府史胥徒，皆其官长所自辟除，盖自下士以上，皆王命也。而穆王命大仆曰：慎简乃僚，则虽以王命命之而为之长者，得简之也。府史胥，徒虽非士，而先王之用人，无流品之异，其贱则役于士大夫而不耻其贵，则承于天子而无嫌。
宫正，上士二人，中士四人，下士八人，府二人，史四人，胥四人，徒四十人。
宫伯，中士二人，下士四人，府一人，史二人，胥二人，徒二十人。
膳夫，上士二人，中士四人，下士八人，府二人，史四人，胥十有二人，徒百有二十人。
庖人，中士四人，下士八人，府二人，史四人，贾八人，胥四人，徒四十人。
有藏则置府，有书则置，史有徴令之事则置徒，有徒则置，胥有市贾之事，则置贾府史贾胥徒，皆赋禄焉，使足以代其耕，故市不役，贾野不役农，而公私各得其所。
内饔，中士四人，下士八人，府二人，史四人，胥十人，徒百人。
外饔，中士四人，下士八人，府二人，史四人，胥十人，徒百人。
亨人，下士四人，府一人，史二人，胥五人，徒五十人，甸师，下士二人，府一人，史二人，胥三十人，徒三百人王借千亩，而甸师徒三百人，则为其以薪蒸，役内外饔之事，非特耕耨，王借故也。
兽人，中士四人，下士八人，府二人，史四人，胥四人，徒四十人。
人，中士二人，下士四人，府二人，史四人，胥三十人，徒三百人。
鼈人下士四人府二人史二人徒十有六人
腊人下士四人府二人史二人徒二十人
医师，上士二人，下士四人，府二人，史二人，徒二十人，食医，中士二人、
疾医中士八人
疡医下士八人
兽医下士四人
食疾疡，兽医无府史，徒者医师，聚毒药以供医事，则有藏矣；故有府掌医之政令，而使之分治疾，疡稽其事，制其食，则其书具有徴令矣，故有史有徒，诸医资药于医师，受政令听所，使治而已，则无所用府史徒矣。
酒正，中士四人，下士八人，府二人，史八人，胥八人，徒八十人。
酒人奄十人女酒三十人奚三百人
郑氏以奄为精气，闭藏者，盖民之有是疾，先王因择而用焉，与籧篨，防镠戚施，直鏄聋瞆，司火，瞽蒙修声同，若以是为刑人，则国君不近刑人，而况于王乎？若以为刑无罪之人而任之，则宜先王之所不忍也。奚之？字从系，从大盖给使之贱，系于大者故也。
浆人奄五人女浆十有五人奚百有五十人
凌人，下士二人，府二人，史二人，胥八人，徒八十人，笾人，奄一人，女笾十人，奚二十人。
醢人奄一人女醢二十人奚四十人
醯人奄二人女醯二十人奚四十人
盐人奄二人女盐二十人奚四十人
幂人奄一人女幂十人奚二十人
宫人，中士四人，下士八人，府二人，史四人，胥八人，徒八十人。
掌舍下士四人府二人史四人徒四十人
幕人下士一人府二人史二人徒四十人
掌次下士四人府四人史二人徒八十人
大府，下大夫二人，上士四人，下士八人，府四人，史八人，贾十有六人，胥八人，徒八十人。
玉府，上士二人，中士四人，府二人，史二人，工八人，贾八人，胥四人，徒四十有八人。
内府中士二人府一人史二人徒十人
外府中士二人府一人史二人徒十人
司防中大夫二人，下大夫四人，上士八人，中士十有六人，府四人，史八人，胥五人，徒五十人。
司书，上士二人，中士四人，府二人，史四人，徒八人职内，上士二人，中士四人，府四人，史四人，徒二十人职嵗上士四人，中士八人，府四人，史八人，徒二十人，职币，上士二人，中士四人，府二人，史四人，贾四人，胥二人，徒二十人。
司裘，中士二人，下士四人，府二人，史四人，徒四十人，掌皮，下士四人，府二人，史四人，徒四十人。
内宰，下大夫二人，上士四人，中士八人，府四人，史八人，胥八人，徒八十人。
内小臣奄上士四人史二人徒八人
阍人王宫毎门四人囿游亦如之
寺人王之正内五人
内竖倍寺人之数
九嫔
世妇
女御
女祝四人奚八人
女史八人奚十有六人
九嫔世妇，女御皆统于冢宰，则王所以治内，可谓至公，而尽正矣。郑氏曰：不列夫人于此官者，夫人之于后，犹三公之于王，坐而论妇，礼无官职，然则九嫔视卿，世妇视大夫，女御视士，视大夫士而不言数者，郑氏以为有妇徳则充无则阙，然九嫔以教九御，则世妇之数不过二十七，女御之数，不过八十一也，嫔字从賔，则有賔之义，妇之从帚，妇则卑于嫔矣，而御则尤卑，如马之在御，迟速缓，唯御者之听故也。
典妇功，中士二人，下士四人，府二人，史四人，工四人，贾四人，徒二十人。
典丝，下士二人，府二人，史二人，贾四人，徒十有二人，典泉，下士二人，府二人，史二人，徒二十人。
内司服奄一人女御二人奚八人
缝人奄二人女御八人女工八十人奚三十人
染人下士二人府二人史二人徒二十人
追师下士二人府一人史二人工二人徒四人
屦人下士二人府一人史一人工八人徒四人
夏采下士四人史一人徒四人
大宰之职，掌建邦之六典，以佐王治邦国，一曰治典，以经邦国，以治官府，以纪万民，二曰教典，以安邦国，以教官府，以扰万民，三曰礼典，以和邦国，以统百官，以谐万民，四曰政典，以平邦国，以正百官，以均万民，五曰刑典，以诘邦国，以刑百官，以纠万民，六曰事典，以富邦国，以任百官，以生万民。
典之，字从册，从丌，从册则载大事故也。从丌则尊而丌之也，则之字从贝，从刀从贝者，利也，从刀者制也，灋之字从水，从廌从去，从水则水之为物，因地而为曲直，因器而为方圆，其变无常，而常可以为平，从廌则廌之为物，去不直者，从去则灋将以有所取也，然则典则灋，详略可知矣。王之治邦国，则班常而已，故以典典言，其大常也，治都鄙，则使有所揆焉，不特班常而已，故以则使有所揆焉者也，治官府则悉矣，故以灋灋，则事为之制，曲为之防，非特使有所揆而已，言治都鄙官府，则先官府，后都鄙者以大宰所治内外之序，为先后也，言施典则，灋及以待邦国都鄙，官府之治，则先邦国，次都鄙，后官府，以大宰所施，所待尊卑之序，为先后也，所治以内外之序为先后，而先言治邦国则六典以佐王治，非与八灋八则序先后，而言故也。治典曰：以经邦国，以纪万民者，有经则宜有纬有纪，则宜有纲经，而纪之者典也。纲而纬之，则存乎其人矣，大宰帅其属以佐王均邦国，而治典以经邦国治职，以平邦国者，盖治典之为书，以经邦国而已，治官之属，推而行之，然后有以平邦国，至于均邦国，则王之事，非治典之书所能及，非治官之属所能専，所谓纲而纬之存乎其人者，此也，治典以纪万民治职，以均万民，则亦治典之为书，以纪万民而已，治官之属，推而行之，然后有以均万民也，大司徒率其属以佐王安扰邦国而教典，教职皆曰：以安邦国，盖教典之为书，教官之为职，止于以安邦国而已，至于扰邦国，则王之事也；虽然，王之事于邦国，亦有所不获扰焉，故曰：以安扰邦国也，教典以扰万民而教职，以宁万民，则亦教典之为书，以扰万民而已，教官之属，以其职推而行之，然后有以宁万民也，大司马率其属以佐王平邦国，政典亦曰：以平邦国而政职，以服邦国，盖政典之为书，以平邦国，而王之为政，亦以平邦国而已，至于政职，然后务以服之务以服之，则官人之事耳，非所以为王也，政典以均万民而政职，以正万民，则亦政典之为书，以均万民而已，政官之属，以其职推而行之，然后有以正万民也，礼典礼职，皆以和邦国，以谐万民，盖礼者体也，体定矣，则礼典之为书，与礼官之为职，不能有加损也，刑典刑，职皆以诘邦国，以纠万民，其意亦犹是也。盖刑者，形也，形成矣。则刑典之为书，刑官之为职，亦不能有加损也，大宗伯，帅其属以佐王和邦国，又曰：佐王建保邦国，则王之事，又能建保邦国，非特以和而已，大司冦帅其属以佐王刑邦国，盖典与职能诘邦国而已，能刑则王之事也；然而又曰刑邦国，诘四方，则虽王之事于四方，亦有所不获刑焉，盖或徒以威让文诘，加之而已，事典事职，皆以富邦国，盖事典之，为书事官之为职，以富邦国而已，事典则以生，万民事职，皆以养万民，盖事典之为书，以生万民而已事官之属，以其职推而行之，然后有以养万民也，于邦国曰：经于万民，曰纪于邦国，曰安于万民？曰：扰于邦国，曰和于万民，曰：谐于邦国，曰平，于万民曰：均于邦国，曰诘于万民，曰纠于邦国，曰富于万民，曰生万民，王所自治也，故其事致详焉。治典教，典曰：官府礼典，政典刑，典事，典曰：百官者，官府言其属百官，则言六官之属，天地之官，嫌于不分，故言其属而已，四时之官，嫌于不通，故言六官之属也。
以八灋治官府，一曰官属，以举邦治，二曰官职，以辨邦治，三曰官聨，以防官治，四曰官常，以听官治，五曰官成，以经邦治，六曰官灋，以正邦治，七曰官刑，以纠邦治，八曰官计，以弊邦治。
建官矣，则设属以佐之，故一曰官属，以举邦治，设属矣，则分职以治之，故二曰官职，以辨邦治，分职矣，事非一职所能独治，则聨事以供之，故三曰官聨，以防官治，六官聨事，则有故常，违而辩焉，则以故常听之而已，故四曰官常，以听官治，官常以听百官府之治而已，若夫听万民之治则有八成焉，故五曰官成，以经邦治以官，常官成听之矣，然后以法正之故，六曰官灋，以正邦治，犯法矣，然后以刑纠之故，七曰官刑，以纠邦治，自官属至于官，刑皆法而已，徒法不能以自行，必得人焉，为上行法，然后治成听，官府之六计，则所以进羣吏，使各致其行，能为上行法也，故八曰官计，以弊邦治官计者，官府之治所，成终始也，八灋，或言邦治，或言官治者官，聨官常六官之通治，虽六官之通治，而各致其一官之治，故言官治与天地二官，嫌于不分，故称官府同意，余则各一官之治，虽各一官之治，而六官相待而成治，是乃所以为邦治也，故言邦治，与四时之官嫌于不通，故称百官同，意官聨以防官治，而小宰则以官府之六聨合邦治者，大司徒之职，曰：天地之所合也，风雨之所防也，盖两谓之合，众谓之防，以官府之六聨防官治，则所防者众矣，以官府之六聨合邦治，则所合者官，聨与邦治两而已。
以八，则治都鄙，一曰祭祀，以驭其神，二曰灋则以驭其官。三曰废置，以驭其吏，四曰禄位，以驭其士。五曰赋贡，以驭其用。六曰礼俗，以驭其民，七曰刑赏，以驭其威，八曰田役，以驭其众。
书曰：建邦设都，春秋曰：齐人伐我西鄙，都鄙者以其有邑都焉，故谓之都。以其在王国之鄙也，故谓之鄙，都鄙王子弟，公卿大夫所食之采地也，学以致其道者，士也，在所崇养，故以禄位驭之，治以致其事者，吏也，在所察治，故以废置驭之言，废常先置者必有废也，然后有所置，礼则上之所以制民也，俗则上之所以因乎民也，无所制乎？民则政废，而家殊俗，无所因乎民，则民偷而礼不行，故驭其民，当以礼俗也，刑所以为威，而曰刑赏，以驭其威者，独刑而无赏，则有怨而已，岂能使民听服而畏哉？田则上之所以简众也，役则上之所以任众也，或曰，驭其民，或曰，驭其众者，言其防而为用，则曰众也；凡造都鄙，必先立宗庙，社稷，诸神之祀，故一曰祭祀，以驭其神，宗庙，社稷，诸神之祀立矣，然后立庙庭，官府施灋则焉，故二曰灋则以驭其官。施灋则矣，然后其违从废举可考，而废置也。故三曰废置，以驭其吏，废置者，所以治之禄位者，所以待之，治之者政也，待之者，礼也，徒治之以政而不待之以礼，则将免而无耻，故四曰禄位，以驭其士。有吏士以行，灋则然后政教立政，立则所以富之，富之然后赋，贡可足教立，则所以谷之谷之然后礼俗可成，故五曰赋贡，以驭其用。六曰礼俗，以驭其民，政教立，然后继之以刑赏，刑赏则政教之末也，故七曰刑赏，以驭其威，威立矣，然后众为用，故八曰田役，以驭其众。祭祀，以驭其神者，其神所享，唯祭祀之从也，灋则以驭其官者，其官所守唯灋，则之从也；废置，以驭其吏者，其吏所治，唯废置之从也，禄位，以驭其士者，其士所事，唯禄位之从也，赋贡，以驭其用者，其上所用唯赋，贡之从也，礼俗以驭其民者，其民所履，唯礼俗之从也，刑赏以驭其威者，其民所畏，唯刑赏之从也，田役以驭其众者，其民所防，唯田役之从也，若夫典祀弗举，淫祠无禁，巫祝费财，殀昬伤民，则非所以驭其神也，上不知所制，下不知所守，私义害国，私智非上，则非所以驭其官也，治不时考，政不岁防勤不保置怠，不患废，则非所以驭其吏也，禄不论功，位不议行，贪污取富，诬伪取贵，则非所以驭其士也，征求无艺，费出无节，奢或僣上俭，或废礼则非所以驭其用也，人自为礼，莫能统壹，家自为俗，无所视效，则非所以驭其民也，刑以幸免，赏以苟得，慢公死党，畏众侮上，则非所以驭其威也，富赀役贫，豪杰兼众，使之则怨，作之则惧，则非所以驭其众也，然则八则之于都鄙，曷可少哉？治莫小于都鄙，莫大于天下都鄙，如此则治天下可知矣。
以八柄诏王驭羣臣，一曰爵，以驭其贵，二曰禄，以驭其富，三曰予，以驭其幸，四曰置，以驭其行。五曰生，以驭其福。六曰夺，以驭其贫，七曰废，以驭其罪。八曰诛，以驭其过。
于六典，曰佐王，治邦国大治，王与大宰共之也，于八灋八则直曰治官府，都鄙小治大，宰得専之也，于八柄八统曰：诏王驭，羣臣万民，则是独王之事也；大宰以其义，诏之而已，予以驭其幸者，其贤不足爵也，其庸不足禄也，而以私恩施焉，故谓之幸爵，以驭其贵，则非王爵之无贵也，禄以驭其富，则非王禄之无富也，予以驭其幸，则非王予之无幸也，生以驭其福。则非王生之无福也，夺以驭其贫，则非王夺之，无贫也，置以驭其行。则以置驭之，使有行也。废，以驭其罪诛，以驭其过，则以废诛驭之，使无罪过也，盖上失其柄，则人以私义自髙而爵不足以贵之，以専利自厚而禄，不足以富之，取予自恣也，则不待王幸之而后予，生杀自恣也，则不待王福之而后生有行，或以违忤贵势，而废诛有罪，有过，或以朋比奸邪而见置，则尚何以驭？其羣臣哉？八柄与内史同而内史变诛为杀，盖诛言其意，杀言其事，大宰大臣，诏王驭羣臣者也，当以道揆，故言其意，内史有司，诏王治当守法而已，故言其事，诛又训责而知大宰所谓诛为杀者，以内史见之也，诛杀也，而以驭其过者，废之则使被废者，不至于得罪，杀之则使众知惧，而莫敢为过失也，大宰八柄之序，先庆赏而后刑威于庆赏，则先重而后轻于刑威，则先轻而后重，劝赏畏刑之意，至于内史，则庆赏刑威，杂而莫知其孰先主于守法而不豫，其以道揆之意故也。
以八统诏王驭万民，一曰亲亲，二曰敬故，三曰进贤，四曰使能，五曰保庸，六曰尊贵，七曰达吏八曰：礼，賔驭羣臣曰：柄驭万民，曰统柄言，操此而彼为用统言，举此而彼从焉，亲亲孝也，仁也敬，故仁也；义也；是王之行也，故一曰亲亲，二曰敬，故进贤使能保庸尊贵达，吏礼賔则有政存焉，进贤使能，然后有庸可保也。故三曰进贤，四曰使能，五曰保庸贤也，能也，庸也，固在所尚，然爵亦天下达尊故，六曰尊贵，尊贵，则抑贱，抑贱则吏之志，能嫌不能达，故七曰达吏自达吏以上，皆内治也，礼賔则所以接外也，故八曰礼賔驭，以亲亲而民莫遗其亲，驭以敬故，则民莫慢其故，驭以进贤，则民知徳之不可不务驭以使能，则民知能之不可不勉。驭以保庸，则民知功，实之不可害，驭以尊贵，则民知爵命之不可，陵驭以达吏，则民知壅蔽，不可为驭，以礼賔则民知交际，当以礼，夫八统者，各致其事，不相夺也，后世亲亲也，因或进之敬故也。因或使之保庸也，因或尊之则失，是矣。
以九职任万民，一曰三农，生九谷，二曰园圃，毓草木，三曰虞衡，作山泽之材，四曰薮牧养蕃鸟兽，五曰百工，饬化八材，六曰商贾，阜通货贿，七曰嫔妇，化治丝枲，八曰臣妾，聚敛疏材，九曰闲民，无常职，转移执事。
山泽皆虞，而曰虞衡，作山泽之材者，山虞掌山林之政令，则其政令；施于山林，川衡掌巡川泽之禁令，则其禁令，施于泽矣，虞衡山泽之官而作山泽之材者，民职也，则此所谓虞衡言其地之人而已，嫔有夫者也，妇有姑者也，舅殁，姑老则无职矣，故所任者嫔妇而已，九谷，言生草木言，毓鸟兽言，养蕃者九，谷不能自生，待三农而后生草木能自生，而不能相毓，待园圃而后毓，鸟兽能相毓，不能自养，蕃待薮牧而后养蕃，养蕃者，养而后蕃之也，饬化者，饬而后化之也，阜通者阜，而后通之也，化治者化，而后治之也，聚敛者聚，而后敛之也，九谷草木，山泽之材，人所食用鸟兽，则其肉以备人，食其羽毛，齿牙骨角筋革，以备人用，故一曰三农，生九谷，二曰园圃，毓草木，三曰虞衡，作山泽之材，四曰薮牧养蕃鸟兽，百工因山泽之材，鸟兽之物，以就民器者也。故五曰百工，饬化八材，一人之身而百工之所为备，则宜有商贾以资之故，六曰商贾，阜通货贿，任民以男事为主，强力为先，嫔妇女弱也，故七曰嫔妇，化治丝枲臣妾，则又贱者故，八曰臣妾，聚敛疏材，闲民则八职所待，以成事者也，故九曰闲民无常职，转移执事，夫八职之民，其事有时而用，众则转移，执事曷可少哉？盖有常以为利，无常以为用者，天之道也。
以九赋敛财贿，一曰邦中之赋，二曰四郊之赋，三曰邦甸之赋，四曰家削之赋，五曰邦县之赋，六曰邦都之赋，七曰关市之赋，八曰山泽之赋，九曰币余之赋。
下以职共谓之贡，上以取政谓之赋，以九赋敛财贿者才之以为利，谓之财有之，以为利谓之贿，谓之财贿，则与言货贿异矣，货言化之以为利，则商贾之事也，邦中王之所邑，其外百里，谓之四郊，与邑交故也。又其外百里，谓之邦甸甸，法正在是故也。又其外百里，谓之家，削家邑之地，削小故也。其外百里，谓之邦县，小都之地，取首在下，取首在上，取系在下故也。又其外百里，谓之邦都，大都之地，所谓畺地也，小都不谓之都而谓之县，大都不谓之畺，而谓之都相备也，盖言郊甸削县，则都为畺地，可知言都则郊甸，削县为乡，遂公邑，家邑小都，亦可知也。币，余者职币，所谓敛官府，都鄙与凡用邦财者之币，振掌事者之余财是也。余财邦物而谓之赋者，既以给之矣，于是振之以归之邦，故亦谓之赋也。
以九式均节财用，一曰祭祀之式，二曰賔客之式，三曰丧荒之式，四曰羞服之式，五曰工事之式，六曰币帛之式，七曰刍秣之式，八曰匪颁之式，九曰好用之式，祭祀賔客丧荒，人治之大者也，祭祀，在所尊賔，客在所敬，丧荒在所恤，故一曰祭祀之式，二曰賔客之式，三曰丧荒之式，人治之，大废而弗治，则亡随其后，羞服器用，将谁使共之？匪颁好用，将以谁予？然则羞服工事，币帛，刍秣匪颁，好用之式，宜在祭祀，賔客丧荒之后矣，羞服之用，急于工事，工事所造，急于币帛，币帛之用，贵于刍秣，匪颁好用，则用财之余事而好用，又不急于匪颁，故四曰羞服之式，五曰工事之式，六曰币帛之式，七曰刍秣之式，八曰匪颁之式，九曰好用之式，大宰以九式均节财用，而小宰执九贡，九赋九式之贰，以均财节，邦用司防以九式之灋均节，邦之财用者，邦国万民有余，则多取而备礼焉，不足则少，取而杀礼焉，其用财也，令邦国万民，以是为差，此所谓均财节用，小宰则以贰，大宰制财之多少，与礼之备，杀为职，令邦国万民，以是为差，则弗豫焉。此所谓均财节邦用司防则，凡在邦国，万民者，皆弗豫也，以灋均节邦之财用而已。
以九贡致邦国之用，一曰祀贡，二曰嫔贡，三曰器贡，四曰币贡，五曰材贡，六曰货贡，七曰服贡，八曰斿贡，九曰物贡。
祀贡，凡可以共祭祀之物嫔贡，凡可以共嫔妇之物器贡，凡可以为器之物币贡，凡可以为币之物材贡，凡可以为材之物货贡，凡可以为货之物服贡，凡可以为服之物斿贡，凡可以共燕游之物，物贡则凡祀，嫔器币材货，服斿之物，皆是也。大行人侯服，贡祀物甸服，贡嫔物男服，贡器物采服，贡服物卫服，贡材物要服，贡货物而九贡，一曰祀贡，二曰嫔贡，三曰器贡，四曰币贡，五曰材贡，六曰货贡，七曰服贡，八曰斿贡，九曰物贡者，施政之序，上先而下，后内先而外后，以详责近以略责逺上以供祭祀之物，使侯服贡之，则上先下后之意，内以贡嫔妇之物，使甸服，贡之则内先外后之意，器服，作治之功多，使男服采服，贡之则以详，责近之意，材货作治之功，少使卫服要服，贡之则以略责逺之意先器后服，先材后货，则亦以逺近为差九贡退，服在材货之后者，材货邦用所通服，则王身所独大宰以道佐王者也，于此又明王者养天下以道，其用材，宜后其身之意，币斿物贡，则六服所通，以币继嫔器之，后以斿物，继货物之后，则亦各得其所也。九赋言敛，九贡言致者，邦国之财，不可敛而取也。致之，使其自至而已，九赋，言财贿，九贡言用者财贿，以敛言也，敛止于王畿，则所敛狭矣，用以散言也散及于邦国，则所散广矣，大宰事王以道敛欲狭，散欲广王之道也，至于司防以九赋之灋，令田野之财用，以九贡之灋致邦国之财用赋贡，兼以敛散言，则司防事，王以灋主防，其入出而已，取欲狭施欲广，非其任矣。
以九两系邦国之民，一曰牧，以地得民，二曰长，以贵得民，三曰师，以贤得民，四曰儒，以道得民，五曰宗以族得民，六曰主，以利得民，七曰吏，以治得民，八曰友，以任得民，九曰薮，以富得民。
牧九州之牧也，连率卒正，属长国君，皆以地得民而独言牧者，举尊以见卑也，于上举尊以见卑，则与舜典举，上帝以见日月星辰同意，薮泽虞之薮也，山泽之虞，川林之衡，皆以富得民而独言薮，则举小以见大也，于下举小以见大，则与舜典言，山川以见大示同意，长都鄙之长，禄而不世，不得有其地，故曰：以贵得民而已，师有德行以教人者也，儒以道艺教人者也，宗继祖者，其族氏之所宗，主有家者，其臣之所主，主不得専地，臣有治焉，则吏听之，其贵又不足道也，则其得民以利而已，吏则凡治民者皆是也。友则学校乡田，相与为友者也，牧长皆君也，师儒皆师也，自非君师则内莫尊于宗，外莫贵于主吏，则治之而已，友则任之而已，薮则民利，其财而已，自牧至薮，皆有所两，则民有所繋属而不散，故多寡死生，出入往来，皆可知也。夫然后可得而治矣，乃后世九两废，人得自恣，莫相统壹，而不知所以繋之故宣王料民于大原，而仲山甫非之也，当是时，上徒欲知民数而不得，尚安能得其情而制之乎？民既散矣，则放辟邪侈，无不为也，故曽子谓阳肤曰：上失其道，民散久矣，如得其情，则哀矜而勿喜。
正月之吉，始和，布治于邦国都鄙，乃县治象之灋于象魏，使万民观治象，挟日而敛之。
正月之吉，始和，布治于邦国，都鄙者岁终，令百官府各正其治，受其防，听其政事，于是调制所当改易，故正月之吉，则始和矣，乃布治于邦国都鄙也，元者，德也，正者政也，德欲终始如一，故即位之一年，谓之元年，政欲毎岁改易，故改岁之一月，谓之正月，正月之吉，则朔月也，朔月谓之吉，则明生之几故也。三代各有正月，而周以建子之月为正，夏以建寅之月为正，夏正据人所见，故谓之人；正授民事，则宜据人所见，故周亦兼用夏时，而以夏之正月，为正嵗始和布治，以周之正月，而正嵗又观象灋则以兼用夏时故也。兼用夏时，而以正月之吉，使万民观治象，则正嵗先王之正也，正月之吉，时王之正也，万民取正，于时王而已，若夫百官则又当取正于先王也，乃县治象之灋于象魏，使万民观治象，挟日，而敛之者，以其县灋示人，如天垂象，故谓之象。治象之灋，使民遍行之，则宜使民知故县于象魏，使民观之，挟日也，正月之吉言，县于象魏而不言，狥于木铎正嵗言狥于木铎而不言，县于象魏相备也，盖观象灋皆县于象魏，而狥以木铎，或言狥以木铎，或言令以木铎亦相备也。盖皆行狥而言，令之也，或言象之灋，或言灋之象者，观则以象为主，用则以灋为主，以灋为主，则曰灋象，以象为主，则曰象灋，或言灋象，或言象灋，则亦相备而已，相备而于大宰言万民，则灋以及万民，为大事故也。
乃施典于邦国，而建其牧，立其监，设其参傅其伍，陈其殷，置其辅，乃施则于都鄙，而建其长，立其两设其伍，陈其殷，置其辅，乃施灋于官府，而建其正，立其贰，设其攷陈其殷，置其辅。
乃施典于邦国，乃施则于都鄙，乃施灋于官府者，既以治象示民，于是乃以所建六典八，则八灋施于邦国，都鄙官府也，建六典，八则八灋旧矣，于此言乃施，则于是申之容，有所改易故也。盖大宰是自嵗终诏王废置，至是，既施典则灋矣，则王于邦国都鄙，官府有废置焉，自牧长及正，至于殷辅，不在所废，则皆王所建立，设傅陈置也，苟错诸地，谓之置，置之成列，谓之陈，使有所焉，谓之傅设，则设之而无所立也，立则立之，而无所建也。建则作而立之也，牧所谓以地得民者也，监所谓三监也，不言诸侯，则上言牧下言，监包诸侯矣，参三卿也，伍五大夫也，殷众士也，辅辅治者也，长所谓以贵得民者也，两两也不谓之贰，则于其长，有臣道与官属异故也。正官长也，谓之正，则以其属所取正故也。贰则若小，宰之于大宰是也，攷则攷殷，辅之治者也。
凡治以典待邦国之治，以则待都鄙之治，以灋待官府之治，以官成待万民之治以礼待，賔客之治。
我之治彼也，以此施焉，故彼之治乎我也，以此待之。
祀五帝，则掌百官之誓戒，与其具脩，前期十日，帅执事而卜日，遂戒及执事，眡涤濯，及纳亨，赞王牲事，及祀之日，赞玉币爵之事，祀大神示，亦如之。享先王，亦如之，赞玉几，玉爵，大朝觐，防同赞玉币，玉献玉几，玉爵，大丧，赞赠玉，含玉。
大神者，昊天也，夏曰昊天，则帝与万物相见之时，故王所祀者昊天而已，五帝则五精之君，昊天之佐也，凡在天者皆神也，故昊天为大神，凡在地者皆示也，故大地为大，示神之字，从示从申，则以有所示，无所屈故也。示之，字从二，从小则以有所示故也。效灋之谓坤，言有所示也，有所示则二而小矣，故天从一，从大示从二，从小从二，从小为示而从一，从大不为神者，神无体也，则不可以言大，神无数也，则不可言，一有所示，则二而小，而神亦从示者，神妙万物而为言，固为其能大能小，不能有所示，非所以为神，惟其无所屈，是以异于是也。大宗伯言祀大神，享大鬼，祭大示而大，宰言祀大神示，享先王者，大宗伯掌建天神人鬼，地示之礼，故各正其名，序其位而言之，大宰非礼官也，则其佐王事，神示祖考也，以道事神，示以道故大，示不谓之祭事，祖考以道，故先王不谓之鬼，谓之鬼，则正名其为鬼而弗以神事之矣，是礼而已，非道也，夫先王之王也，有圣而不可知者，及其死也，亦如斯而已。故诗曰：三后在天，王配于京，然通于道，乃知其为神制于礼，则见其为鬼而已，正言祀五帝而以祀大神示，享先王如之者，其所佐则王，其所职则宰，其为道也，适足以绍上帝而已，以祀大神示，则为不足以享先王，则为有余，盖能乂王家，则足以享先王矣！戒所谓散斋也。礼记曰：七日戒，三日宿，又曰：散斋七日以定之，致斋三日以齐之，齐之之谓斋，定之之谓戒，大宰，大宗伯同帅执事而卜日，而大宰独掌誓者，卜宜与众占誓，宜听于一，然戒之日，又使大司冦涖誓者，犯誓则施刑故也。大宗伯正掌建邦之天神，人鬼地示之礼，故宿眡涤濯，涖玉鬯，省牲镬，奉玉齍，大宰于六官特尊焉，故及执事然后眡涤濯，及纳亨，然后賛王牲事及祀之日，然后賛玉币爵之事，六官奉牲，六官之人，奉齍则牲事尊于齍，天地不祼，祼以求神而已，则币爵之事，尊于鬯，大宰賛牲事而不賛齍賛币爵之事，而不賛鬯则亦以特尊故也。玉币，玉献玉几，玉爵，大朝觐防同之大礼，赠玉含玉，大丧之大事，赠在含后，而先言赠，则赠事比含，尤送终之大者，以其礼事之大，故亦大宰賛之牲事言賛王其下玉币爵之事，玉几，玉币，玉献言賛而不言王则防上言王从可知也，賛牲賛玉币爵言事，其下玉几，玉爵，玉币，玉献言賛而不言事，则防上言事可知也，大宰言賛王玉币爵之事，而小宰言，凡賔客賛祼凡受爵之事，凡受币之事，则大宰于币爵之事，无所不賛而小宰所賛于其受之而已。
作大事，则戒于百官，赞王命，王眡治朝，则赞听治，眡四方之听朝，亦如之。
所作谓之事，所遭谓之故，故有所因，而使然者也，眡治朝言王而作大事，不言王则作大事者，大宰故也。盖命者君所出，而事之者臣所作，故曰：坐而论道，谓之三公，作而行之，谓之士大夫，余官言大事未有言作者，则大事独大宰作之而已，所谓治朝者听治之朝也，巡狩四方，则无治朝，故曰听朝而已。
凡邦之小治，则冡宰听之，待四方之賔，客之小治听，邦之小治，称冢宰，则百官总焉故也。既曰以礼待，賔客之治，又曰：待四方賔客之小治者，賔客之治，有诏王者矣，八统所谓礼賔是也。若其小治，则大宰専之言四方，则非特邦国而已，賔客之小治，非特邦国，则余可知矣。此亦于下举小以见大也，故曰：冢宰统百官，均四海。
岁终，则令百官府各正其治，受其防，听其致事，而诏王废置，三岁，则大计羣吏之治而诛赏之。
以八灋治官府，与施灋于官府，曰官府而已，及岁终，则曰：令百官府各正其治，受其防，听其致事者，正其治，受其防嫌，特治官之属故也。正其治者，为将受其防，听其致事，以诏王废置，故各使之先自正其治也，受其防者，受其一岁功事，财用之计，听其致事者，听其所致，以告于上之事，则其吏之行，治可知矣。于是乎诏王废置，然此非特为废置也。岁终平在朔，易之时亦欲以知所当调，制以待正月之吉，布施之也，诛则非特废之而已，赏则非特置之而已，三岁大计，羣吏之治而诛赏之不言，诏王则岁终废置，尚以诏王三岁，诛赏可知矣。大宰以六典佐王治邦国，其职之大者也，以八灋治官府，以八则治，都鄙其职之小者也，先自治其职，然后诏王以其职上则诏王，以其职下则任民以其职任民以其职，然后民富民富，然后财贿，可得而敛，敛则得民财矣，得而不能理，则非所以为均节财用，则所以为义也；治其国有义，然后邦国服，而其财可致也。能致邦国之财，然后为王者之富，富然后邦国之民可聚，聚而无以繋之则散繋而无以治之则乱，使万民观治，冢宰施典，施则施灋，大祭祀，大朝觐防同，大丧，大事至于待賔客之，小治则皆其所以治也；受其防，听其致事，夫计羣吏之治，而诏王废置诛赏，则其治之所成终始也。
钦定四库全书
周官新义卷二    宋 王安石 撰
天官二
小宰之职，掌建邦之宫刑，以治王宫之政令，凡宫之纠禁。
小宰治王宫之政令，而内宰治，王内之政令，王内后宫也，内宰治，后宫之政令，故小宰独治王宫之政令，至于后宫之纠禁，则小宰兼之故曰凡宫之纠禁也。
掌邦之六典，八灋，八则之贰，以逆邦国，都鄙官府之治，执邦之九贡，九赋九式之贰，以均财节邦用。
操纵之权，上之所专，故于六典八灋，八则之贰，则曰：掌出纳之正，下之所守，故于九贡九赋，九式之贰，则曰执，执则固矣，掌则掌之而已，六典八灋，八则之书，大宰与大史作而立之，故大宰曰：掌建邦之六典，以佐王治邦国，以八法治官府，以八，则治都鄙，大史亦曰：掌建邦之六典，以逆邦国之治，掌法，以逆官府之治，掌则以逆都鄙之治，夫皆作而立之也，乃独于六典，言建则举大，以知小故也。司书则正，掌其书者也，故司书曰：掌邦之六典，八法，八则小宰司，防则副掌其书者也，故小宰司防皆曰掌六典八法，八则之贰，以逆邦国，都鄙官府之治也，逆者有所治，正也，有所治正则逆之矣，所治在大史，则大史之所逆也，所治在司防则司防之所逆也，所治在小宰，则小宰之所逆也，非大史司防小宰所逆，然后大宰以典法则待之，其言六典八法，八则，皆以六典为先，八法次之，八则为后者，以应大宰，所治之序也，其言邦国都鄙，官府则以邦国为先，都鄙次之，官府为后者，以应大宰，所待之序也，至其言九贡，九赋九式，小宰司防所序先后，皆与大宰不同，则大宰以道佐王揆事，使邦国服，然后致其贡物，故序九贡，在九式之后，小宰司防则以贡赋之法，受其入，以式法出之而已，所以致其贡之序，则非所豫也，故以九贡为先，九赋次之，九式为后。
以官府之六叙正羣吏，一曰以叙正其位，二曰以叙进其治，三曰以叙作其事，四曰以叙制其食，五曰以叙受其防，六曰以叙听其情。
叙叙其伦之先后也，以叙正其位者，以其人之叙，正之以叙进，其治者，以其位之叙进之，谓治目有功，进使治凡也，以叙作其事者，以其位治之叙作之，以叙制其食者，以其治事之叙，制之以叙，受其防者，以其治事与食之，叙受之以叙。听其情者，自防以上，不得其情，则皆有讼，讼则各以其叙听之。
以官府之六属举邦治，一曰天官，其属六十，掌邦治，大事则从其长，小事则专达，二曰地官，其属六十，掌邦教，大事则从其长，小事则专达，三曰春官，其属六十，掌邦礼，大事则从其长，小事则专达，四曰夏官，其属六十，掌邦政，大事则从其长，小事则专达，五曰秋官，其属六十，掌邦刑，大事则从其长，小事则专达，六曰冬官，其属六十，掌邦事，大事则从其长，小事则专达。
天地四时之官，各以象类名之，其义甚众，非言之所能尽，观乎天地四时，则知名官之意矣，盖治所不能及，然后教，教所不能化，然后礼，礼所不能服，然后政，政所不能正，然后刑刑所不能胜，则有事焉，刑之而能胜，则无事矣。事终则有始，不可穷也，故以邦事终焉。
以官府之六职辨邦治，一曰治职，以平邦国，以均万民，以节财用，二曰教职，以安邦国，以宁万民，以懐賔客，三曰礼职，以和邦国，以谐万民，以事鬼神，四曰政职，以服邦国，以正万民，以聚百物，五曰刑职，以诘邦国，以纠万民，以除盗贼，六曰事职，以富邦国，以养万民，以生百物，所谓节财用者，非特节邦之财用而已，邦国不敢专利，以过制万民，不敢擅财而自侈，然后财用可节也，故治职以平邦国，以均万民，然后以节财用，邦国不安，万民不宁，虽其封域之内，散荡离析，而不能守也，又安能使賔客懐之故教职，以安邦国，以宁万民，然后以懐賔客邦国不和，则无与事，其先王万民不谐，则无与致其禋祀，故礼职，以和邦国，以谐万民，然后以事鬼神，聚百物，则将求之，邦国万民而已，不能服之，正之则其财岂肯供上之所求，故政职，以服邦国，以正万民，然后以聚百物，除盗贼，则令纠守，比追胥而已，邦国不可诘，则无以令纠守，万民不可纠，则无以比追胥矣，故刑职以诘邦国，以纠万民，然后以除盗贼生百物，则将任之，邦国万民而已，不能富之，养之则其力岂能胜上之所任，故事，职以富邦国，以养万民，然后以生百物，六职，终于以生百物，则事者物之所成，终始也。
以官府之六聨合邦治，一曰祭祀之聮事，二曰賔客之聮事，三曰丧荒之聮事，四曰军旅之聮事，五曰田役之聮事，六曰敛防之聮事，凡小事皆有聮。
祭祀，在所尊賔，客在所敬，丧荒在所恤，三者人治之大也，为人乱之也，故有军旅之事，军旅以用众也，田则简众而已，役则任众而已，敛防之事，比田役为小故，一曰祭祀之聮事，二曰賔客之聮事，三曰丧荒之聮事，四曰军旅之聮事，五曰田役之聮事，六曰敛弛之聮事。
以官府之八成经邦治，一曰听政，役以比居，二曰听师田以简稽，三曰听闾里以版图，四曰听称，责以傅别，五曰听禄位以礼命，六曰听取予以书契，七曰听卖买以质剂，八曰听出入以要防。
听政役，以比居者，比谓国比居谓民居听政，役者欲知其可任，与施舍而已，故以国比正之以国，比正之而不服，则又以民居正之以国，比正之则，若后世以五等簿差役也，以民居正之则若后世以簿差役不服，则检视屋产矣，听师田以简稽者，简谓阅而选之，稽谓考而计，简稽则皆有书焉，听师田者，欲知其车徒之所任，财器之所出而已，故以简稽听之也，听闾里以版图者版，谓人民之版图谓土地之图，闾则六卿，所谓五比为闾里，则六遂所谓五邻为里，听闾里者，欲知其地域所守，人民所属而已，故以版图听之也，听称责以傅别者傅朝士，所谓地傅也，责傅其事者，若今责契立保也，别朝士所谓判书也，判书称责之要也。别谓人执其一人执其一，则书其所予之数，使责者执之，书其所偿之数，使称者执之，以其偿责，或不能一而足故也。听禄位以礼命者，礼有数命有等禄位，视此制之故也。听取予以书契者，书简牍而已，契则取予之要也；契，谓人执其一，予者执左取者执右合而騐之也，别也，契也，皆要也。称责为之别，则其用以别为主，取予谓之契，则其用以合为主，听卖买，以质剂者，质人大市，则以质小市，则以剂质，则有质其事者，若人市契立见也，剂则为要书而已，听出入以要防者，月计谓之要嵗计谓之防，八成所序先后，盖或以事之大小，或以治之多寡。
以听官府之六计弊羣吏之治，一曰亷善，二曰亷能三曰亷敬四曰亷正五曰亷灋六曰亷辨。
治污谓之污治荒，谓之荒治乱，谓之乱治扰，谓之扰则治，弊谓之弊矣。所谓弊羣吏之治者，治弊之谓也，善其行谓之善，善其事，谓之能能直内谓之敬，能正直谓之正，能守法谓之法，能辨事，谓之辨亷者察也听官府弊吏治，察此而已，欲善其事，必先善其行，善行宜以徳不宜以伪直内，则所以为徳也直而不正，非所以成徳正然后能守法，守法则将以行之，行之则宜辨事，辨事则吏治所，成终始也，故一曰亷善，二曰亷能三曰亷敬四曰亷正五曰亷法六曰亷辨此人之行能，谓之六计者，察其吏治而知其所以治者，行能如此，此听官府弊，吏治之数也，故谓之六计焉。
以灋掌祭祀，朝觐，防同賔客之戒具，军旅，田役丧荒，亦如之，七事者，令百官府共其财用，治其施舍，听其治讼，小宰掌戒而不掌誓，掌具而不掌修盖，誓听于一而修则有所加损戒，与众共而具，则具之而已，又言：以法，则亦不豫，道揆故也，施恵焉，谓之施舍，政役焉，谓之舍？理其事，谓之治争其事，谓之讼财用，出于官府，施舍加于人民治讼，则或以财用之不共，或以施舍之不治，故先言共其财用，次言治，其施舍后言，听其治讼。
凡祭祀，賛玉币爵之事，祼将之事，凡賔客賛祼凡受爵之事，凡受币之事，丧荒受其舍，禭币玉之事。
宗庙之祼，求神于阴，賔客之祼，则若今礼饮，賔客祭酒也，祼将祼而将瓒也，丧荒有币，玉则赙赠，赒委之物也。
月终则以官府之叙，受羣吏之要，賛冡宰受岁防，岁终，则令羣吏致事，正岁，帅治官之属，而观治象之灋，徇以木铎曰：不用灋者，国有常刑，乃退，以宫刑宪，禁于王宫，令于百官府曰：各脩乃职，攷乃灋待乃事，以听王命，其有不共，则国有大刑。
徇以木铎文事故也。文事奋木铎，尚仁故也。武事奋木铎，尚义故也。有令焉，必徇铎奋之者，盖将以禁人则宜使之皆知，不使之不知也，及犯令而刑之，则是罔人而已，大司徒令于教官曰：各共尔职，脩乃事，以听王命，其有不正，则国有常刑，小宰令于百官府曰：各脩乃职，攷乃灋待乃事，以听王命，其有不共，则国有大刑者，大司徒令于教官，则所谓修乃事者，自其教官之职事也，小宰以宫刑宪禁令，攷乃法，则所以避禁也，令待乃事，则其事有待乎？王宫之政令焉故也。共所以事上，正所以临下在宫，则戒以不共在府，则戒以不正，亦各其所也，为宫刑，而令独曰：国有大刑，则以宫刑，宜严于官府，今律宫殿中所坐，比常法有加，亦是意也。小宰，先正羣吏，然后可以举邦治，其举邦治也，欲人分致其事，故分职以辨之，为其辨之，有不能举也，故又聮事以合之，有辨有合，则官府之治，无不举矣。于是听万民之治，所谓羣吏之治者，以听万民之治为主，听万民之治矣，于是弊羣吏之治焉，若夫以法掌戒具賛币爵祼将含，禭弊玉之事，则皆其分职，聮事所治也，至于受羣吏之要賛宰受岁防令羣吏致事，则所治终焉，观治象，以宫刑宪禁，则所谓终则有始也。
宰夫之职，掌治朝之灋，以正王及三公，六卿大夫羣吏之位，掌其禁令。
治以致其事者，吏也，谓之三公，六卿大夫羣吏之位，则比羣吏，非大夫以上也，小宰掌王宫之政令，凡宫之纠禁，而宰夫掌治朝之法，则所谓政也，以正王及三公，六卿大夫羣吏之位，掌其禁令，不言政及纠者，正治朝之位，则所谓政也，以法正之。则纠在其中矣。
叙羣吏之治，以待賔客之，令诸臣之复，万民之逆，下有事则治乎上，上有事则令乎下，大宰尊于賔客，故大宰以礼待，賔客之治，賔客尊于羣吏，故小宰叙羣吏之治，以待賔客之令，复有报乎上也，逆有言乎上也，上言而令之下，听而行之，所谓顺也；下有言乎？上则逆矣。
掌百官府之徴令辨其八职，一曰正，掌官灋以治要，二曰师，掌官成以治，凡三曰司，掌官灋以治目，四曰旅，掌官常以治数，五曰府，掌官契以治藏，六曰史，掌官书以賛治七曰胥，掌官叙以治叙，八曰徒，掌官令以徴令掌官府之徴令辨其八职者，有官府则有所徴令矣有徴令则其所掌治，不可以不辨也，正其属所取正者也。师则教其属者也，司则各自司其职事而已，旅则众而有所从焉，数一二三四是也。合众数而为目，合众目而为凡合众，凡而为要，要则月计，凡则旬计目，则日计旬计，则宰夫所谓旬终正，日成是也。一二三四之数，府史之所掌也，而旅治之目，则旅之所掌也，而司治之，凡则司之所掌也，而师治之要，则师之所掌也，而正治之，此官府之八职也，故治至于要而止，若夫防则正之所掌也，而王治之矣，故大宰受百官府之防，而诏王废置，废置在王，则王治之矣，王省惟嵗亦谓此也。凡治官府，以法为主，成则以待万民之治常则听官治而已，故正掌官，法师掌官成旅，掌官常司亦掌官法者正，掌官法以正其属司，掌官法则贰焉而已。
掌治灋，以考百官府羣都县鄙之治乗其财用之出入，凡失财用物辟名者，以官刑，诏宰而诛之，其足用长财，善物者赏之。
不言以法而言，掌治法者，宰夫所攷，虽及百官府羣都县鄙之治，然其事则治官之事，其法则治官之法而已，五官所掌，攷则弗预也，所谓县者，县师所掌闲田之县也，宰夫所攷，及于百官府羣都县鄙，则大宰小宰，所谓官府都鄙，其为百官府羣都县鄙可知矣。不言防其财用，而曰乘者以二三四乗之则谓之乗总防其数，则谓之防，欲知其总数，则宜言防欲知其别数，则宜言乗今此欲知其失，财用物辟名，足用长财，故言乗其财用之出入也，失其所藏之货贿，则谓之失财，非所用而用焉，则谓之失，用所失之物，非货贿也，则谓之失物，辟名，则其出入，名不正而已，足用者，用无不足而已，长财则所藏，又有余焉，善物则所作所受，又无不善，夫物有不可谓之财，而财亦有物也，言失财用物，则失物非财，以其既言失财故也。言善物，则财亦物也，以其未尝言善财故也。所诛非特治官之属也，故曰以官刑，诏宰而诛之，诛以诏宰，则赏可知矣。
以式灋掌祭祀之戒具，与其荐羞，从太宰而眡涤濯，具与荐羞，则以式掌之，戒与涤濯，则以灋掌之。
凡礼事赞小宰比官府之具
小宰以灋掌祭祀，朝觐，防同賔客之戒具，军旅，田役丧荒，亦如之，七事者，令百官府共其财用，所谓官府之具者，此也。祭祀则吉，礼之事也，军旅，田役则军，礼之事也，丧荒则凶，礼之事也，所谓凡礼事者，此也。
凡朝觐，防同賔客以牢礼之灋，掌其牢礼，委积膳献饮食，賔赐之飱牵与其陈数，凡邦之吊事，掌其戒令，与其币器财用，凡所共者。
牛羊豕谓之牢，米禾薪刍，谓之委积，夕食，谓之飱牢生，可牵谓之牵牢礼，则大行人掌客，牢礼之等，数是也。牢礼之法，则其掌之，又有法焉，委积则上公，五积之属是也。膳则饮膳，大牢之属是也。献则上介有禽兽之属是也。饮则壶四十之属是也。食则食四十之属是也。飱则飱五牢之属是也。賔之飱牢则有司所共赐之，飱牵则王所好赐陈数，则以爵等为之，牢礼之，陈数是也。
大丧，小防掌小官之戒令，帅执事以治之，三公六卿之丧，与职丧，帅官有司而治之，凡诸大夫之丧，使其旅帅有司而治之。
与职丧，帅官有司而治之，则帅宰夫职丧之属官，与其府史治之，使其旅帅有司而治之，则使宰旅帅其府史治之。
嵗终则令羣吏正嵗防月终则令正月要，旬终，则令正日成，而以攷其治，治不以时举者，以告而诛之。
告或以告于上，或以告于下，故不言所诏，而曰以告而诛之，以告而诛之者，不待三嵗大计而诛之者也。
正岁，则以灋警戒羣吏令脩宫中之职事，书其能者与其良者，而以告于上。
宫正稽其功，绪纠其徳行嵗终防其行，然后宰夫得以攷其防，而正岁书其能者，良者以告于上，良者书之，贤可知矣。
钦定四库全书
周官新义卷三    宋 王安石 撰
天官三
宫正掌王宫之戒令纠禁，以时比宫中之官府，次舍之众寡，为之版以待夕，撃柝而比之，国有故，则令宿其比，亦如之，辨外内而时禁，稽其功绪，纠其德行，几其出入，均其稍食，去其淫怠，与其竒衺之民会其什伍而教之道艺，月终则防其稍食嵗终则防其行事，凡邦之大事，令于王宫之官府，次舍，无去守而聼政令春秋以木铎脩火禁，凡邦之事跸，宫中庙中则执烛，大丧，则授庐舍，辨其亲疏贵贱之居。
戒之，字从戈，从廾两手奉戈有所戒之意，令之字从亼，从卩下守以为节，参合乎上之意纠之，字从系，从丩若纠丝，然纠其缓散之意禁之，字从林，从示示使，知阻以仁，芘焉之意，然则戒戒其怠忽，纠纠其缓散，令使为之禁，使勿为也，小宰掌王宫之政令，凡宫之纠禁，而宫正掌王宫之戒令纠禁，则王宫之政，与后室之纠禁，皆非宫正所豫也，以时比其宫中之官府，次舍之众寡，则以知其人名数也次，盖其所直舍，盖其所居为之版，以待则版，其名数以待戒令及也，夕撃柝而比之，则若今酉，有故则令，其比亦如之，则若今坐甲，辨外内而时禁，则辨其外，内职所当守法，所得至而时其出入，启闭之禁也，稽其功绪，则防其怠，纠其德行，则防其衺，几其出入，则防察其出入，均其稍食，则平，颁其稍食，去其淫怠，与其竒衺之民则，凡在宫之民，尚然其吏士可知矣竒无常也衺不正也竒则畸于人矣。是以谓之竒也防其什伍而教之道艺，则防其人以为伍，合其伍以为什，使之相保；然后教之道艺也，月终则防其稍食，为小宰受，其月要故也嵗终则防其行事，为大宰受其嵗防故也凡邦之大事，令于王宫之官府，次舍，无去守而聼政令郑氏谓：使居其处，待所为也，春秋以木铎修火禁，郑氏谓火以春，出以秋入，因天时以戒也，春秋修火禁，则若今皇城四时戒火矣，凡邦之事跸，郑氏谓事祭事也，误矣。凡邦之事，则孰非事也？何特祭祀而已，宫中庙中则执烛，郑氏谓祭社稷五祀于宫中，祭先王，先公于庙中，则执烛，亦误矣。凡在宫庙中，则执烛，何特祭社稷，五祀先王，先公之时，凡邦之事跸，则以严于禁止，为事宫中，庙中执烛，则以明于照察为事，大防则授庐舍，辨其亲疎贵贱之居，则宫正平时，以比官府，次舍众寡，辨内外为职故也。言偃曰：君子学道则爱人，小人学道则易使，夫惟爱人，然后可使之近君，夫惟易使，然后可责以守卫，则教之道艺，宫正所急也，然欲教之道艺而不先防其什伍，则莫相劝督，而务学欲防其什伍，而不先去其淫怠竒衺之民则或叙，胥沦溺而败，类欲去其淫怠而不稽其功，绪则滛怠，与敬孰分？欲去竒衺而不纠，其德行则竒衺与正孰辨，则稽其功绪，纠其德行，又宫正所先也，以稽其功，绪纠其德行为先，则不可不致察，防其出入，则所以致察也，以防其什伍，教之道艺为急，则不可不致养，均其稍食，则所以致养也，均其稍食矣，然后稍食，可防也，教之道艺矣，然后行事可防也，行事可防矣，然后邦有大事可责以聼政令而守也，于是无事矣。思患预防而已。
宫伯掌王宫之士，庶子，凡在版者，掌其政令，行其秩叙，作其徒役之事，授八次八舍之职事，若邦有大事，作宫众则令之，月终，则均秩嵗终则均叙。以时颁其衣裘，掌其诛赏。
掌王宫之士，庶子，凡在版者，则士卫士也，庶子，国子之倅，未为士者也，上言：士下言庶子，则包国子之未为士者矣，掌其政令，则士庶子之政令，行其秩叙，则秩其掌，赐叙其事，治先后作，其徒役之事，则有役焉，作其徒也，授八次八舍之职事，则授其王宫四角，四中宿卫之职事也，若邦有大事，作宫众则令之，则所令非特徒役之事而已，月终，则均秩秩酒，秩膳之类，日月有焉，故月终均之嵗终则均叙劳，剧易，宜以嵗时更焉故嵗终均之以时，颁其衣裘，则若今赐春冬衣也，掌其诛赏诛赏，士庶子也，士庶子非王族，则功臣之世，贤者之类，王以自近而卫焉，故君臣国家休戚一体，上下亲而内外察也。
膳夫掌王之食饮膳羞，以养王及后，世子凡王之馈，食用六谷，膳用六牲，饮用六清，羞用百有二十品，珍用八物，酱用百有二十罋，王日一举，鼎十有二物，皆有爼，以乐侑食，膳夫授祭，品尝食，王乃食，卒食，以乐彻于造，膳夫授祭者，授王以所祭之物也，食有祭，所以仁鬼神，君子无终食之间违仁焉，品尝食者，养至尊，当慎故也。其所防也防矣事君，左右就养有方，则品尝食，膳夫之事，以乐侑食，卒食，以乐彻于造者，无大丧，无大荒无大礼，无天地之烖，无邦之大故，则王可以乐之时，故侑食及彻，皆以乐所谓忧以天下，乐以天下者也，且人之养也，心志和而后气体，从之，食饮膳羞，以养气体也，侑彻以乐，则所以和其心志而助气，体之养焉，造至也，致食于是，然后进而御王及其卒也，彻于所致而置焉，是之谓彻于造。
王齐日三举
孔子齐必变，食者致养，其体气也，王齐日三举，则与变食同意，孔子之齐不御于内，不聼乐不饮酒，不膳荤丧者，则弗见也，不蠲则弗见也，盖不以哀乐，欲恶贰其心，又去物之可以昏愦，其志意者而致养其气，体焉，则所以致精明之至也，夫然后可以交神明矣，然此特祭祀之齐尚未及夫心齐也，所谓心齐，则圣人以神明其德者是也，故其哀乐，欲恶将简之，弗得，尚何物之能累哉？虽然，知致一于祭祀之齐，则其于心齐也，亦庶几焉。
大丧，则不举，大荒则不举，大札，则不举，天地有烖则不举，邦有大故，则不举。
大丧，大荒，丧荒之大者也，大丧，则不举，大荒则不举，大札，则不举，天地有烖则不举，邦有大故，则不举者王，以能承顺天地，和理神人，使无灾害变故，故宜飨备，味聼备乐，今不能然，宜自贬而弗举矣。
王燕食则奉膳赞祭
王举则授祭而弗赞，燕食则授而赞之，赞之则以其祭不如举之盛，然非祭朝之余膳也，祭所以致敬也，祭而弗敬，如弗祭，故礼馂余不祭，奉余膳而祭，则非所以致敬也，且王举之馈膳，用六牲而人掌畜，以鱼鸟共膳，则燕食，有鱼鸟之膳矣。
凡王祭祀宾客食则彻王之胙爼
祭余谓之胙胙，爼则祭余之爼也，宾客食，则亦必膳夫授祭，及卒食，又膳夫彻祭余之爼，则重祭故也。故膳言授祭于祭祀，宾客，言彻胙，爼相备也。
凡王之稍事设荐脯醢
谓之稍则礼事之畧者故膳夫设荐脯醢而已
王燕饮酒则为献主
燕饮酒，则主于羣臣，亦有宾主之道焉，故不可以无献主，虽然，君臣之义，不可以燕废也，故使膳夫为献主而已，盖燕饮之礼，惟主于以食饮，养宾而膳夫以食饮，养王之官也，使所以养王者，养宾焉，则王之厚意也。
掌后及世子之膳羞，凡肉脩之，颁赐皆掌之，凡祭祀之致福者，受而膳之，以挚见者，亦如之。
祭祀之致福者，归王，以其福也，以挚见归，王者以其德也，归王，以其福则爱之，至归王，以其德则敬之至，且众归王以福，而王能享之，所以备多福，众归，王以德而王，能纳之，所以成盛德，故受而膳之。
嵗终则防唯王及后世子之膳不防
所谓不防，非不防其出，不为多少之计而已，王与后及膳，禽饮酒及服皆不防者，至尊不可以有司法数制之，世子则惟膳正礼，可以不防膳，禽则燕，食之膳也，与其饮酒及服皆防，则以防荒侈故也。
庖人掌共六畜，六兽六禽，辨其名物，凡其死生，鱻薧之物，以共王之膳，与其荐羞之物，及后世子之膳羞，六畜可畜而养者也，六兽可狩，而者也，六禽可禽，而制者也；以共王之膳，与其荐羞之物，及后世子之膳羞，则庖人所共，后世子者膳羞而已，盖荐则自后世子之官属共之，膳夫言掌王之食饮膳羞以养，王及后世子，其物备众，而其言荐则曰：王之稍事，设荐脯醢而已，则荐所共设薄矣。
共祭祀之好羞共丧纪之庶羞宾客之禽献
共祭祀之好羞者，先王先公及先后夫人平生所好，祭祀则特羞之，事亡如存之意，夫齐则思其所嗜，则其祭也，可以不羞其好哉！虽然，求所难致，伤财害民，以昭其先之好僻，则君子亦不为也。孔子为政于鲁，先簿正祭，噐不以四方之食共簿正，则先王不肯求所难致，以伤财害，命可知矣。共丧纪之庶羞，共宾客之禽献，则仁丧纪，宾客，故使共王膳羞之官，共之也，或言丧事，或言丧纪之事，丧事丧之，在我者也，丧纪丧之，在彼者也，丧纪之事，丧在彼而我有事焉者也，丧在彼我，以礼数纪之，故谓之丧纪。
凡令禽献以灋授之其出入亦如之
掌客，所谓乗禽于诸侯，各如其命之数，聘礼所谓乗禽于客日，如其饔饩之数，士中日则二双，与此官所谓凡用禽献者，法也，令献禽则以此法授之，使知所献之物与其数，及其出以给用，受而入之，则亦以法焉，其法盖详矣，如上所言，则其存而可见者尔。
凡用禽献，春行羔豚，膳膏香，夏行腒鱐，膳膏臊，秋行犊麛，膳膏腥，冬行鱻羽，膳膏羶嵗终则防唯王及后之膳禽不防。
春行羔豚，夏行腒防秋，行犊麛，冬行鱻羽，各以其时物所宜，郑氏以羽为雁，误矣。谓之羽，岂特雁而已，鱼谓之鱻，则以别于鱐故也。膳膏香者，膳用牛膏也，牛土畜也，方春木用事之时，则宜助养脾故也。膳膏臊者，膳用犬膏也，犬金畜也，方夏火用事之时，宜助养肺故也。膳膏腥者，膳用鸡膏也，鸡木畜也，方秋金用事之时，宜助养肝故也。膳膏羶者，膳用羊膏也，羊火畜也，方冬水用事之时，宜助飬心故也。
内饔掌王及后，世子膳羞之割亨，煎和之事，辨体名肉物辨，百品味之物，王举则陈其鼎爼，以牲体实之选，百羞酱物，珍物以俟馈，共后及世子之膳羞，辨腥臊，羶香之不可食者，牛夜呜则庮，羊泠毛而毳，羶犬赤股而躁臊，鸟皫色而沙呜，貍豕盲眡而交，腥马黒脊而般臂蝼。
内则以貍为欝则气无所泄，而其臭恶，盖乌皫色而沙呜，则其臭如之，貍与欝文虽异，其义一也。先言辨腥臊，羶香之不可食者，然后言羊泠毛而毳，羶犬赤股而躁臊，豕盲视而交腥，则所谓腥臊，羶之不可食者也。
凡宗庙之祭祀，掌割亨之事，凡燕饮食，亦如之，凡掌共羞脩刑，膴胖骨鱐，以待共膳。
凡掌共羞脩刑，膴胖骨鱐，以待共膳者，此七物有掌之者，有共之者，有掌而共之者，各掌共其物，以待内饔，共膳也，盖内饔掌王及后，世子之膳，则宜选取于羣，有司以备珍膳故也。
凡王之好赐肉脩则饔人共之
饔人者，内饔之属人也，使内饔共好赐肉，脩则王所好赐亲而私之故也。
外饔掌外祭祀之割亨，共其脯脩，刑；膴，陈其鼎爼，实之牲体，鱼腊，凡宾客之飱饔飨食之，事亦如之，邦飨耆老，孤子，则掌其割亨之事，飨士，庶子亦如之，师役则掌共其献，赐脯肉之事，凡小丧纪，陈其鼎爼而实之。
耆老孤子，盖所谓死政之老，与其孤也，外饔言飨耆老孤子，而士庻子亦如之，酒正言飨士，庶子而后言，飨耆老，孤子外饔掌饔饔以养之，为主酒正，掌酒，酒以礼之为主。
亨人掌共鼎镬，以给水火之齐职，外内饔之爨亨，煑辨膳羞之物，祭祀，共大羮，铏羮宾客，亦如之。
荀况曰：大飨先大羮贵，饮食之本也，夫大羮肉湇也，不致五味，凡所以荐鬼神，养宾客，则必共之，非特共之，又贵而先之者，古之时禽兽，尝偪人矣，圣人教之田罟，则亦以除患故也。未知火化，非所以养生脩火之利，则使之免死而已，当是时，人知食肉而饮其湇，其相养亦足矣，及至后世，阻威役物，暴殄生类，以穷鼎爼之欲，虽圣人复起，亦无如之何矣！则亦因时之宜，为制贵贱之等，使无泰甚而已，然则庶具百物备者，岂以为吾心，如是而后慊哉？其势有不得已尔，故毎于为礼，本始以示之，使知礼意，所尚在此，不在彼也。
甸师掌帅其属而耕耨，王借以时入之，以共齍盛，祭祀，共萧茅，共野果蓏之，荐丧事，代王受眚，烖王之同姓有辠，则死刑焉，帅其徒以薪蒸役外，内饔之事。
公田谓之借，以其借民力治之故也。王所亲耕，谓之借，则亦借民力，终之故也。王有王之借侯，有侯之借，故甸师所耕耨，谓之王，借四海之内，各以其职来祭，而王必亲耕，以共齍盛者以为祭，弗自致焉。则犹不祭，以此率天下则耕与养知劝矣。祭祀，共萧茅者，萧合脂与黍稷，焫之以祭，诗所谓取萧祭脂是也。凡鬼享祼鬯，求诸隂焫萧求诸阳，索祭祝于祊，求诸隂阳之间逰魂为变无不之，无不为也，故求之不可以一处茅，借以缩酒者，借何所不可？而必以茅，则其为体顺理，直柔而洁白，承祭祀之德当如此，共野果蓏之，荐者为其非，圃所出，故称野焉，荐于王借共之，则尽志而已，祭祀则致众致逺尽物故也。丧事，代王受眚，烖者人曰：眚天曰：灾受眚，则以眚为在已受烖，则服烖而弗拒，使甸师，代则以方宅丧，不可接神而甸师，掌共祭荐之物，神所依故也。王之同姓有辠，则死刑焉者，刑于隠也，刑于隠而必于甸师，则亦以甸师共祭，荐之物故也。共祭荐之物，所以事宗庙，宗庙之亲而致死，刑焉则正法？然后能保天下国家，能保天下国家，然后宗庙可得而事也，然则亲而致死，刑乃所以事宗庙也。
兽人掌田兽，辨其名物，冬献狼，夏献麋，春秋献兽物，时田则守及弊田，令禽注于虞中。
冬献狼，夏献麋者，冬物成之时，狼残物之尤者，夏田稼之时，麋害稼之众者，春秋书多麋，为是故也。各于其尤害物之时，而献之明，设官主以除民物之害，春秋献兽物者，雍氏春令为阱擭之利于民者，则春献兽物，亦以除害，与雍氏为阱擭同意，大司马，秋田罗弊则秋献兽物，自其用之时，及弊田令禽注于虞，中者令田众以所禽置虞旗所植之中野，谓之注，则众赴而投焉，若水之注也。
凡祭祀，丧纪，宾客，共其死兽生兽，凡兽入于腊人，皮毛筋角于玉府，凡田兽者，掌其政令。
共其生兽为，或用鲜故也。兽人皮毛筋角入于玉府，而人凡征，亦入于玉府者，周之初园囿，沛泽多而禽兽至，人尝患其偪矣，唯周有以胜之，然后中国之害除，而人更頼其所，以共服食噐用，然则兽人之官，修寜百姓之大者也，鱼之为物，潜逃防，难及以政，方周盛时，乃能使之莘，其尾颁其首，浮沉小大，备得其性，则以有法度，加焉而已，然则人之官，修养万物之悉者也，以兽人之官，修为寜百姓之大，以人之官，修为养万物之悉，故使各入其物于玉府，以为王者仁民爱物，其施如是，然后可以兼百姓之奉，备万物之养，以足其燕私，玩好之欲也，然则防氏宂氏翨氏攻鸟兽之猛，而其所献皮革齿，须及羽翮之类，不入于玉府者，防氏，宂氏翨氏特除其害，兽人凡田之政令掌焉，则其所修之利，众所除之害，悉所頼之多，王政及人，于是为大矣。
人掌以时为梁春献王鲔，辨鱼物为鱻，薧以共王膳羞，凡祭祀，宾客，丧纪，共其鱼之鱻薧，凡者，掌其政令，凡征入于玉府。
春献王鲔，则以其时物王鲔，鲔之大者，王大也，故物之大者多谓之王诗，序言冬荐鱼，而此不言者，人以时为梁，凡祭祀，共鱻薧，则冬荐在是矣。
鼈人掌取互物，以时簎鱼，鼈龟蜃，凡貍物，春献鼈蜃，秋献龟鱼，祭祀，共蠯蠃，蚳以授醢人，掌凡邦之簎事，鼈及龟字，乳以夏而蜃，以夏秋春献鼈蜃，秋献龟鱼，则避其字，乳之时献龟以秋者，龟主以卜全而用之，故取以其坚成之时，鱼美于秋冬而冬为尤美，不以冬献，则鼈人所献，以簎得之，故先为梁之时，而献鼈尤美于夏，然以避其字，乳之时而弗献，唯王不以饭食之，养害仁政之法度如此，然后能率天下之民以成鱼丽之功，告神明矣。
腊人掌干肉，凡田兽之脯腊膴胖之事，凡祭祀，共豆脯，荐脯膴胖，凡腊物，宾客，丧纪，共其脯腊，凡干肉之事。
<经部,礼类,周礼之属,周官新义>
钦定四库全书
周官新义卷四    宋 王安石 撰
天官四
医师掌医之政令，聚毒药以共医事，凡邦之有疾病者，疕疡者造焉，则使医分而治之嵗终则稽其医事，以制其食，十全为上，十失一次之，十失二次之，十失三次之，十失四为下。
毒所谓五毒药所谓五药嵗终则稽其医事，以制其食者，饩廪称事，然后能者劝，不能者勉，故十全为上，郑氏为全犹愈也。人之疾固有不可治者，苟知不可治而信，则亦全也；何必愈。
食医掌和王之六食，六饮六膳，百羞百醤，八珍之齐，凡食齐眂，春时羮齐眂夏时酱齐眂，秋时饮齐，眂冬时，凡和，春多酸，夏多苦，秋多辛，冬多咸，调以滑甘，凡防膳食之宜，牛宜稌，羊宜黍，豕宜稷，犬宜粱，鴈宜麦，鱼宜苽，凡君子之食，恒放焉。
凡食齐眂，春时羮齐眂夏时酱齐眂，秋时饮齐，眂冬时者所御，温热凉寒，宜如此凡和，春多酸，夏多苦，秋多辛，冬多咸，调以滑甘者，春主发散，则宜多酸以收之，夏主解缓，则宜多苦以坚之，秋主揫敛，则宜多辛以散之，冬主坚栗，则宜多咸以耎之滑则所以利之，甘则所以缓之，缓之，利之则所以调之也；凡防膳食之宜，牛宜稌，羊宜黍，豕宜稷，犬宜粱，鴈宜麦，鱼宜苽者，食物各有所宜也。物之所宜，非适此而已，且有所宜，则亦有所畏恶相反，当避者矣，其物不可胜言也。言其所尝食焉，则可推类而知矣，君子之食，恒放焉者，温；热，凉，寒，酸，苦，辛，咸，滑，甘与膳食之宜，凡百君子，所以自养，恒放王如此，在易之颐，君子以节饮食，此之谓节饮食。
疾医掌养万民之疾病，四时皆有疠疾，春时有痟首疾，夏时有痒疥疾，秋时有疟寒疾，冬时有嗽上气疾，列子曰：指擿无痟痒，痟痛也，素问曰：冬伤于寒，春必病温，夏伤于暑秋必痎疟病温，则所谓痟首之疾，痎疟，则所谓疟寒之疾，盖方冬之时，阳为主于内寒，虽入之势未能动，及春阳出而隂为内主然后寒，动而搏阳为痟首之疾矣，方夏之时隂为主于内暑，虽入之势未能动，及秋隂出而阳为内主，然后暑动而搏隂为疟寒之疾矣，痒疥疾，则夏阳溢于肤革，清搏而淫之故也。上气疾，则冬阳溢于蔵府清乘而逆之故也。
以五味五谷，五药养其病，以五气，五声五色，眂其死生，两之以九窍之变，参之以九蔵之动。
素问曰：气不足补之以精，精不足补之以味味，养精者也，谷养形者也，药则疗病者也。养精为本，养形次之，疗病为末，此治之序也，望其气矣，则又听其声，则又视其色，视其色矣，则又两之，以九窍之变，参之以九蔵之动也九窍有变而后占九蔵则诊其动于脉，两之也以隂阳参之也以隂阳冲气医经所谓胃气也以气声色，眂死生不过五以味，谷药养其病亦不过五则物之更王，更相更废，更囚更死，不过五故也。
凡民之有疾病者分而治之，死终则各书其所以而入于医师。
医师言邦之有疾病疾，医言民之有疾病治及民，则余可知矣。或言邦，或言民相备而已，医师既言，使医分而治之，疾医又言分而治之者，医师分疾病疕，使各治之，而疾医所治，又各有能故也。至于医，但言凡有者，受其药焉，则肿溃，金折，同科而已，兽医曰：死疾医曰：死终，终则尽其道而死，所谓君子曰：终是也。终亦有所以，而非医之罪也，亦书其所以焉，使知如此者，在所不治。
疡医掌肿溃，金折，之祝药劀杀之齐，凡疗，以五毒攻之，以五气养之，以五药疗之，以五味节之，凡药以酸养骨，以辛养筋，以咸养脉，以苦养气，以甘养肉，以滑养窍，凡有者，受其药焉。
肿聚而不溃溃，溃而不聚，金刄创未必折骨折，折骨未必刄，创肿溃，自内作而溃，为重金，折自外作，而折为重，故先肿后溃，先金，后折也，素问曰：上古移精变气祝由而已医之用，祝尚矣，而尤宜祝，后世有以气封，而徙之者，盖变气祝由之遗法也。祝之不胜，然后举药，药之不胜，然后劀劀之不胜，然后杀郑氏谓，杀以药食其恶肉是也，以五毒攻之者攻以杀之，以五气养之者，养以生之，以五药疗之者，疗以治之，以五味节之者，节以成之，独于言以五气养之者，素问曰：形不足者，温之以气；之治，宜以气之治，宜以气而其以五气养之，反在五毒攻之之后，则必先除其恶，然后可养故也。凡疗者五毒，五气五味，亦所以疗也，而独言以五药疗之，以药为主也，疾医以五味五谷，五药养其病而医，以五药疗之，然后以五味节之者疾，医所言者，养也，且病以治内为主，故先味而后药，医所言者，疗也，且以治外为主，故先药而后味，以酸养骨者，骨欲以辛养筋者筋欲散以咸养脉者脉欲耎以苦养气者，气欲坚以甘养肉者，肉欲缓以滑养窍者，窍欲利于，医言养骨筋脉气肉窍则善养，此六者，无所生也，及其生而治之也，则亦以此养之。
兽医掌疗兽病，疗兽，凡疗兽病，灌而行之以节之，以动其气，观其所而养之，凡疗兽，灌而劀之，以其恶，然后药之，养之食之，凡兽之有病者，有者使疗之，死则计其数以进退之。
兽言病而不言疾者，孟子曰：舜明于庶物，察于人伦，以为物之难知，不若人之可察也，唯其不可察也，故病而后可知也病与，以一医治之，贱畜故也。医师言，稽其医事，以制其食，兽医言死，则计其数以进退之制，其食则有进退，进退之则因亦制其食矣，人言死终兽言，死则以物之所以死，有不可察故也。不稽其全，失为上下而计其生死为进退，则亦以是故也。
酒正掌酒之政令，以式灋授酒材，凡为公酒者，亦如之，辨五齐之名，一曰泛齐，二曰醴齐，三曰盎齐，四曰缇齐，五曰沈齐，辨三酒之物，一曰事酒，二曰昔酒，三曰清酒，辨四饮之物，一曰清，二曰医，三曰浆，四曰酏，掌其厚薄之齐，以共王之四饮三酒之馔，及后世子之饮与其酒，以式法授酒材者，式其给用之式法，其醸造之法，凡为公酒，亦如之者，郑氏谓乡射饮酒，以公事作酒者，亦以式法及酒材授之，使自酿之也，辨五齐之名，三酒之物者，其物之法，其名之义，皆无所经见，不可得而知，然五齐言辨名三酒，言辨物者五，齐以祭，祭则致其义，名义之所出也，三酒以饮，饮则致其实，物实之所效也，共王独三酒，则三酒以饮五齐，以祭故也。言共王之四饮三酒之馔，及后世子之饮，与其酒则后世子之饮与酒共之而已，弗为之馔也。
凡祭祀，以灋共五齐三酒，以实八尊，大祭三贰，中祭再贰，小祭壹贰，皆有酌数，唯齐酒不贰，皆有器量。
凡祭祀，必以灋共五齐三酒，以实八尊者，凡天地，宗庙，社稷，诸神之祭祀，皆共五齐，三酒以实尊，物各一尊，凡八尊，而其所实各以其法也大祭三贰，中祭再贰，小祭壹贰，皆有酌数者，皆非此八尊所，实齐酒，则皆有贰，大祭所酌度，用一尊，则以三尊副之，中祭所酌度，用一尊，则以两尊副之，小祭所酌度，用一尊，则以一尊副之，而其尊所实，又皆有酌数也，凡有贰者，备乏少也，大祭所贰尤多，则尤致其严故也。唯齐酒不贰，皆有器量者，唯所实，八尊五齐，三酒，则无尊以副之，而其尊所，实亦皆有器量也，为其弗酌也，故有器量，而无酌数也。凡祭祀，必设此五齐，三酒而弗酌者，以神事焉，故用五齐，以人养焉，故用三酒备五齐，三酒而弗酌，则所以致事养之义，而非以为味，是所谓礼之敬文也。
共賔客之礼，酒共后之致饮于賔客之礼医酏糟，皆使其士奉之，凡王之燕饮酒，共其计，酒正奉之，凡飨士，庶子飨耆老，孤子，皆共其酒，无酌数，掌酒之赐颁，皆有灋以行之，凡有秩酒者，以书契授之，酒正之出，日入其成，月入其要，小宰听之嵗终则防唯王及后之饮酒不防，以酒式诛赏。
王燕饮酒，共其计者，至尊不可以有司法数制之，故共其计，使知其不节，则自戒也，然则后何以不共其计，后王所帅也，王知自戒，则亦已矣，飨士，庶子飨耆老，孤子，皆共其酒，无酌数，则王施徳恵焉取醉之而已，掌酒之赐，颁皆有法，以行之者，名位不同，礼亦异数故也。凢有秩酒者有常，赐之酒也，郑氏以王制九十日有秩，而谓有秩酒者，老臣也，老臣固宜有秩，酒然有秩，酒则非特老臣而已，以书契授之者，授以书，使知其所得之数，授以契，使执之，取酒也，酒正之出，日入其成，月入其要，小宰听之者，特谨其出，异于余物，毖酒之意，必使小宰听之则小，宰执九式之贰，掌出纳之正而止，其不如法者也，以酒式诛赏者，以式计其赢，不足美恶之数而诛赏也。
酒人掌为五齐三酒，祭祀，则共奉之；以役世妇，共賔客之礼酒，饮酒而奉之，凡事，共酒而入于酒府，凡祭祀，共酒以往，賔客之陈酒亦如之。
祭祀，则共奉之；以役世妇者，世妇，掌女宫之宿戒，及祭祀，比其具酒人，则共其物奉其事，以为世妇役也，共賔客之礼酒，饮酒而奉之者飨以训恭俭，故爵盈而不饮，为礼而已，则礼酒飨酒也，燕以示慈恵，故燕谓之饮酒，则饮酒者，燕酒也，凡事，共酒而入于酒府者，酒正掌辨酒物及厚薄之齐，故凡事，共酒则入于酒，府酒正眂焉，而后共之，酒正言共賔客之礼酒，酒人言，共賔客之礼酒，饮酒而奉之，凡事，共酒而入于酒府，则酒正之所共者，惟礼酒而已矣，其饮酒则自酒，人之所共酒，人之共礼酒，则共之，入于酒府，酒正之共礼酒，则眂酒之所入而共之，酒正共之而已，酒人，则又奉之也，盖虽饮酒，亦必酒正眂焉，而后共之，以酒人，凡事，共酒入于酒府故也。祭祀，共酒以往，则自有奉之者，往共其陈而已。
浆人掌共王之六饮水浆，醴，凉，医；酏，入于酒府，共賔客之稍礼，共夫人致饮于賔客之礼，清醴医酏糟而奉之，凡饮共之。
浆人言，掌共王之六饮水浆，醴，凉，医；酏，入于酒府者，浆人所谓醴即酒，正所谓清，清与醴，一物也，言清则知所谓醴者，清言醴，则知所谓清者，醴必言清，则以醴，有清糟而酒浆，所用共王，及后世子者，清醴也，夫人致饮，所谓清醴者，此也。浆人不言共，后世子者水凉，自其宫属共之，四饮则酒，正共之矣，浆人不共水，凉则与膳夫不共荐同意，水凉无厚薄之齐，又非酒正所共，而亦入于酒府，则以共王亦眂之也，共賔客之，稍礼则若庖人继肉，廪人继粟，稍给其物也，共夫人致饮于賔客之礼，清醴医酏糟，而奉之者，夫人有致饮于賔客之礼，则犹冡宰有好赐予也，盖上下内外小大相成焉，礼之所以立也；后致饮则医酏糟而已，厌于王也，夫人致饮，则又有清醴焉，卑者不嫌，故无厌也。其厌也，乃其所以为贵也，礼有以少为贵者，此之谓也。
凌人掌冰正嵗十有二月，令斩冰，三其凌春，始治鉴，凡内外饔之膳羞鉴焉。凡酒浆之酒醴，亦如之，祭祀，共冰鉴，賔客共冰，大丧，共夷槃冰，夏颁冰，掌事秋刷。
凌人掌冰正嵗十有二月，令斩冰，三其凌者，凌即冰也，斩之而为凌三，其凌为度，所用备消释也，春始治鉴者，鉴者鉴所以盛冰也，治鉴非苐春而已，于是乎始也。
笾人掌四笾之实，朝事之笾，其实防蕡白黒形盐，膴，鲍鱼鱐，馈食之笾，其实枣防，桃干防榛实，加笾之实，蓤芡防浦，蓤芡防脯羞笾之实，糗饵，粉餈，凡祭祀，共其笾荐羞之实，丧事及賔客之事，共其荐笾羞笾，为王及后，世子共其内羞，凡笾事，掌之。
醢人掌四豆之实，朝事之豆，其实韭菹，醓醢，昌本麋臡，菁菹，鹿臡，茆菹，麇臡，馈食之豆，其实葵菹，蠃醢，脾析蠯，醢；蜃，蚳醢，豚拍，鱼醢，加豆之实，芹菹，兎醢，深蒲醓醢，箈菹，鴈醢，笋菹鱼醢，羞豆之实，酏食，糁食，凡祭祀，共荐羞之豆实，賔客丧纪，亦如之，为王及后，世子共其内羞，王举，则共醢六十罋，以五齐七醢，七菹，三臡实之，賔客之礼，共醢五十罋，凡事，共醢。
朝事之笾豆，以象朝事，其亲所进也，馈食之笾豆以象食，时之所进也，加笾加豆，则以象馈之，有加至于羞笾羞，豆则以象养之，有羞也，孝子之事其亲，欲知其养其养也，欲致其盛，既盛以为，未足则欲备其细细，既备矣，以为是养而已。弗敬，不足以为孝，孝则又欲致其敬，既备，且致其敬，斯可以已矣。乃若考子之心，则又欲致其难，且致其美，夫致其难，且致其美，是亦有力者所易也，则又欲自致焉，服其勤而致新以进之，则所以自致也，朝事之笾，其实防蕡白黒形盐，膴，鲍鱼鱐，朝事之豆，其实韭菹，醓醢，昌本麋臡，菁菹，鹿臡，茆菹，麇臡，则所以致其养之盛也，王使周公阅来聘鲁，飨有昌歜白黒形盐辞曰：国君文足昭也，武可畏也，则有备物之飨，以象其徳羞嘉谷盐虎，形盐虎形，则所谓形盐，昌本则所谓昌歜防蕡白黒则所谓嘉谷，推公阅之言，则凡朝事之笾豆为致其盛矣！馈食之笾，其实枣栗，桃干防榛实，馈食之豆，其实葵菹，蠃醢，脾析蠯，醢；蜃，蚳醢，豚拍鱼醢，则所以备其细，且致其敬也，脾析，豚拍物之小体，蠃蠯蜃，蚳及鱼，则亦皆物之细也，此所以为备，其细枣防，榛实女所用，挚以告防也，此所以谓致其敬，桃干防，则亦备其细而已，加笾之实，蓤芡防脯，加豆之实，芹菹，兎醢，深蒲醓醢，箈菹，鴈醢，笋菹鱼醢，所以致其难，且致其美也，枣；防，桃干防榛实，及葵，则取诸园圃，而足蓤芡深，蒲芹箈及笋，则取之逺矣蠃蠯蜃蚳，则可掇也；兎，鴈，鱼则不可以掇而取矣，此所以谓致其难葵，不若芹之美，桃干防不若防脯之美，蠃蠯蜃，蚳不若兎鴈鱼之美，此所以为致其美，盖醓可以为盛；亦可以为美，故朝事加豆，皆以为实，鱼可以为美，亦可以为备防，可以为敬，亦可以为美，故馈食加笾，皆以为实也，羞笾之实，糗饵，粉餈，羞豆之实，酏食，糁食，其谷出于耕耨，而皆用舂治煎，和之力为多，而非若菹醢之属，可以久，此所以为服，其勤而致新以进之，自致之道也。凡祭祀，共其笾荐羞之实者，祭祀各有所共，常器笾人，共其实而已，丧事及賔客之事，共其荐笾羞笾，则王有丧事，及賔客之事也，非特共实而已，并以笾共之也，醢人言，凡祭祀，共荐羞之豆实，賔客丧纪，亦如之，则非其共王丧事，及賔客之事，乃以共丧纪及賔客也，共荐羞之豆，实则共其实而已，笾豆，相须而成礼，笾人言共丧事，及賔客之事，则醢人亦如之矣。醢人言，共賔客丧纪，则笾人亦如之矣。丧事及賔客之事，并器共之，则笾醢之器，正以共王事故也。賔客丧纪，则共实而已，盖掌客职丧之属，主其事者，自有器也，笾人言，共其笾荐羞之实者，笾人之官，以笾名故也。醢人言，共荐羞之豆，实者醢人之官，不以豆名故也。笾人醢，人皆不言，共王及后，世子之内羞，而曰为王及后，世子共其内羞，则此内羞非共王及后，世子乃王及后，世子以此内羞，共礼事而笾人，醢人为之，共之也，世妇及祭之日，涖陈女宫之具，凡内羞之物，则内羞所共为祭祀矣。
醯人掌共五齐，七菹，凡醯物，以共祭祀之齐菹，凡醯醤之物，賔客亦如之，王举，则共齐菹醯物六十，罋共后及世子之醤齐菹，賔客之礼，共醯五十罋，凡事，共醯醯人所共五齐，七醢，七菹，三臡，皆谓之醤，故醢人王举，则共六十罋，以五齐七醢，七菹，三臡实之，醯人掌共王，五齐七菹，凡醯物，王举，则共齐菹醯物六十罋，而膳夫为之，醤用百有二十罋也，醢人醯，人各有五，齐七菹，而醢人谓之齐菹醯物，则醯人之齐菹，以醯成之，以醯成之之物，谓之醯物，所谓凡醯物是也。以醯成之之醤，为之醯醤，所谓凡醯醤之物是也。所谓共后及世子之醤齐菹，则凡醯醤齐菹也。
盐人掌盐之政令，以共百事之盐，祭祀，共其苦盐，散盐，賔客共其形盐，散盐，王之膳羞，共饴盐，后及世子，亦如之，凡齐事鬻盐，以待戒令。
苦盐，盐之苦者，盖今颗盐是也。饴盐，盐之甘者，盖今戎盐是也，散盐，盐之散者，盖今末盐是也，散盐，不如颗盐之苦，又不如戎盐之甘，故不知其味名之，而名其体也，言散盐，则知所谓饴盐，苦盐非散矣，賔客形盐，则备物之飨也，备物之飨，有盐，虎形以象武之可畏也，盐可以柔物而从革之所生，润下之所作，求其生作之方，则西北也，故以为虎形象天，事之武，朝事之笾，有形盐，而盐人不言者，賔客共之，则祭祀从可知也，然则祭祀不言，共饴盐者，亦后世子共之，则祭祀从可知也，祭祀，共苦盐，则外尽物故也。
幂人掌共巾幂，祭祀以疏布，巾幂八尊，以画布巾幂，六彝，凡王巾皆黼。
八尊酒人，凡祭祀，以五齐三酒，所实设而弗酌，是礼之文也，六彝，司尊彝所用，以裸是礼之实也，礼之文成之以质，故以疏布巾幂，八尊礼之，质成之以文，故以画布巾幂，六彝言疏知画布之宻言画知疏布之，素质冝疏文宜缛故也。天事武，故白与黒为黼西北方之色也，巾以覆物冝象天事故王巾，皆黼。
宫人掌王之六寝之脩，为其井匽，除其不蠲，去其恶臭，共王之沐浴，凡寝中之事，埽除执烛，共鑪炭，凡劳事，四方之舎事亦如之。
王朝有三寝有六隂阳之义也
掌舎掌王之防同之舎设梐枑再重，设车宫辕门，为坛壝宫，棘门为帷宫，设旌门，无宫，则共人门凡舎事则掌之。
凡此所谓所设所共皆防同之事也，先设梐枑再重，然后设车宫辕门，所以营卫王也，为坛壝宫棘门，则以待合诸侯，而命事为帷宫，设旌门则以待王之舎止无宫则共人门，谓王不在车宫之中，则以师为营卫，而共人以为门也，坛壝宫，帷宫棘门，则为之而后成，车宫辕门，旌门，无所为也，设之而已，人门则又不设也，共之而已，故曰设车宫辕门，为坛壝宫，棘门为帷宫，设旌门，无宫，则共人门也，辕门，仰辕以为门，坛壝宫为坛于中，而壝其外也，人门若今卫士之有行门。
幕人掌帷，幕；幄，帟，绶之事，凡朝觐防同，军旅，田役祭祀，共其帷，幕；幄，帟；绶，大丧，共帷幕帟，绶三公及卿大夫之丧，共其帟。
幕人掌帷，幕；幄，帟，绶之事，郑氏以为王出宫，则有是事，以掌次考之，则王出宫有掌次，掌其法以待张事，幕人共张物而已，所谓凡朝觐防同，军旅，田役祭祀，共其帷，幕；幄，帟，绶之事，则正谓王在宫，非出次之，时谓之掌事，则非特掌其物矣，大丧，共帷幕帟，绶而不共幄，则王方宅丧，无所事幄，以帷幕帟，绶共张丧柩而已。
掌次掌王次之灋，以待张事，王大旅上帝，则张氊案，设皇邸，朝日祀五帝，则张大次，小次，设重帟，重案合诸侯，亦如之，师田则张幕，设重帟，重案，诸侯朝觐，防同则张大次，小次，师田，则张幕设案，孤卿有邦事，则张幕设案，凡丧，王则张帟三重，诸侯再重，孤卿大夫不重，凡祭祀，张其旅幕，张尸次，射则张耦次，掌凡邦之张事。
王大旅上帝，则张氊案，设皇邸者案，盖所据之案邸，盖所宿之邸，今朝宿所次谓之邸，张宿所次，谓之邸，则邸宿所次也，盖大旅上帝，则掌舎为帷宫而掌，次设宿次于宫中，宿次之中，则又张氊案谓之皇邸，则或绘或画，或染羽以象焉，而其详莫可得而知也。师田，张幕而不张，次则与众皆作故也。掌凡邦之张事，则在宫张事自幕人掌之，掌次所掌，凡在邦而已。
钦定四库全书
周官新义卷五     宋 王安石 撰
天官五
大府掌九贡，九赋，九功之贰，以受其货贿之入，颁其货于受藏之府，颁其贿于受用之府。
九功九职之功也。在大宰曰：九职则以任万民故也。在大府内府司防曰：九功则大府，内府以受货贿，司防以令财用也，颁其货于受藏之府，则将以化之也，故使受藏之府藏之颁，其贿于受用之府，则将以用也，故使受用之府有之，化之之谓货，有之之谓贿，受藏之府，则若职内掌邦之，赋入者是也。受用之府，则若职嵗掌邦之赋出者是也。
凡官府，都鄙之吏及执事者受财用焉，凡颁财以式灋授之。
颁财以式法授之者，以式授之，使知所用，以法授之，使知所治。
闗市之赋以待王之膳服，邦中之赋，以待賔客，四郊之赋，以待稍秣，家削之赋，以待匪颁，邦甸之赋，以待工事，邦县之赋，以待币帛，邦都之赋，以待祭祀，山泽之赋，以待丧纪，币余之赋，以待赐予，凡邦国之贡，以待吊用，凡万民之贡，以充府库，凡式贡之余财，以共玩好之用，凡邦之赋，用取具焉，嵗终则以货贿之入出防之。
角人，羽人掌葛皆徴财物于农，以当邦赋之政令，则九赋，宜皆听民各以其物当赋，而所以待邦用，宜各因其物之所多以便出赋之人闗市邦中商旅所防，共王膳服及賔客所湏，百物珍异，于是乎在，故闗市之赋以待王之膳服，邦中之赋，以待賔客闗市邦中皆商旅所防，而独以闗市待王之膳服，则凶荒札丧闗市无征而王于是时亦不举，而素服所赋所待，宜各从其类故也。丧纪所用苇蒲蜃物荼，葛木材之属，出于山泽为多，故山泽之赋，以待丧纪，四郊于国为近，近者可使输重，故四郊之赋，以待稍秣，邦县于国为逺逺者可使输轻，故邦县之赋，以待币帛，稍秣币帛，夫家而有之，故便其逺近而已邦都，则其地尤逺而公卿王子弟所长也，王于祭祀，欲致逺物且亲贵之助焉。故邦都之赋，以待祭祀，邦甸家削比，四郊为逺比县都为近，匪颁工事，则杂出逺近之物故家削之赋，以待匪颁，邦甸之赋，以待工事，赐予，则用财之余事，故币余之赋，以待赐予，凡邦国之贡，以待吊用者，哀邦国之祸，烖宜以其所贡焉，凡万民之贡，以充府库者，王以治民，为施民以养，王为报则充府库，宜以万民之贡也，凡式贡之余财，以共玩好之用者，惟玩好之用，宜以余财而已，然待吊用以邦国之贡，而邦国之贡，非特以待吊，用充府库，以万民之贡而万民之贡，非特以充府库，共玩好之，用以式贡之余财，而式贡之余财，非特以共玩好之用，盖大府之藏，凡邦之赋，用取具焉，则九赋之所待，亦犹是也。于玩好之用，言共者式贡之余财，以待邦之众，故非以待玩好之用，有玩好之用，则于是共之而已，大府所待，先后与九式，所序不同，则大府掌财用之官，知以其职严事王而已，故以待王之膳服为先，其余则杂而无序，与内史八柄，莫知先后同意九式，所谓羞服，凡羞服皆在是矣。大府所谓膳服，则唯王之膳服，又其所膳，则六牲而已，羞不与焉，九式，所谓刍秣，则非稍也，大府所谓稍秣，则有稍而无刍，刍式所用，则委人所敛是也。
玉府掌王之金玉，玩好兵器，凡良货贿之藏，共王之服玉，佩玉珠玉，王齐，则共食玉，大丧，共含玉，复衣裳角枕，角柶。
考工记玉人之事，大圭长三尺，天子服之，服玉则大圭之属是也。佩玉则珩璜，琚瑀之属是也。珠玉则珠也，玉也，凡以共王之用者食玉，则其食之，盖有法矣，北齐李预尝得食，法采而食之，及其死也，形不壊而无秽气则食，玉之所养，可知矣。
掌王之燕衣服，衽席牀第，凡防器，若合诸侯，则共珠槃，玉敦。
盟必割牛耳，取血相与防之牛耳，以示顺听，血则告幽之物，示信之，由中也，珠槃玉敦，盖防血之器也珠隂精之所化，玉阳精之所生以隂阳之精物为器，而使掌王生服死，含之物者共焉，则示诸侯以信之至也。
凡王之献金玉，兵器文织，良货贿之物，受而藏之，凡王之好赐，共其货贿。
玉府既言，凡王之好赐，共其货贿，内府又言：凡玉及冡宰好赐予，则共之者，凡王以玉府所受好赐，则玉府共之，凡王以内府所受好赐，则内府共之。
内府掌受九贡，九赋，九功之货贿良兵，良器以待邦之大用，凡四方之币献之，金玉齿革兵器，凡良货贿入焉，凡适四方使者，共其所受之物而奉之，凡王及冡宰之好赐予，则共之。
外府待邦之用，则经用而已，内府待邦之大用，则大故大事所用也，凡王及冡宰之好赐予，则共之者，冡宰所予有不可以言赐者，故谓之好赐予。
外府掌邦布之入出，以共百物，而待邦之用，凡有灋者，共王及后，世子之衣服之用，凡祭祀，賔客丧纪，防同军旅，共其财用之币赍赐予之财用，凡邦之小用，皆受焉嵗终则防唯王及后之服，不防。
使外府共王及后，世子衣服之用者，外府所待，邦用皆有法，欲王及后，世子非法，弗服故也。诗序曰：古者长民衣服不贰，从容有常，以齐其民，则民徳归一矣，其诗所言主于都人，士女衣服之一而已，然则王及后，世子衣服，岂可以非法也，凡祭祀，賔客丧纪，防同军旅，共其财用之币赍赐予之财用，疑财用之三字，为衍币，则共以为礼币，赍则共以为行赍。
司防掌邦之六典，八灋，八则之贰，以逆邦国，都鄙官府之治，以九贡之灋致邦国之财用，以九赋之灋，令田野之财用，以九功之灋，令民职之财用，以九式之灋均节，邦之财用，掌国之官府，郊野县都之，百物财用，凡在书契，版图者之贰，以逆羣吏之治而听其防计，以参互攷日成，以月要攷月，成以嵗防攷嵗成以周知四国之治，以诏王及宰废置。
以三攷之为参，以两考之为互逆，邦国都鄙，群吏之治而听其防计，又考其嵗月日成则四国之治皆可知也。然后以所知诏王及冡宰废置。
司书掌邦之六典，八灋，八则九职，九正九事，邦中之版，土地之图，以周知入出百物，以叙其财，受其币，使入于职币，凡上之用财用，必攷于司防。
九正九职之正也，九事九职之事也，正也，事也，与酒诰有正，有事同义，司书掌九职，则以大计羣吏之治，以知民财器械，田野夫家，六畜之数故也。掌九正九事，则以凡税敛者受法焉，凡邦治攷焉故也。叙其财，则叙掌事者之财以知其所余，受其币，则受官府都鄙，凡用邦财者之币，使入于职币，则所余及币，皆使入于职，币也。
三嵗则大计羣吏之治，以知民之财，器械之数，以知田野，夫家六畜之数，以知山林川泽之数，以逆羣吏之徴令。
所谓大计羣吏之治，则计其所治民财，器械之数，孰备孰乏？田野夫家六畜，山林川泽之数，孰治孰废？孰登孰耗而已？故大计羣吏之治，则以知民之财，器械之数，以知田野，夫家六畜之数，以知山林川泽之数，凡在民者皆知其数，然后知羣吏徴令有当否？知其有当否？然后可得而治，正也。
凡税敛，掌事者受灋焉，及事成，则入要贰焉，凡邦治攷焉。
要贰者物数之要要书之贰也
职内掌邦之赋入，辨其财用之物，而执其总，以贰官府，都鄙之财入之数，以逆邦国之赋用，凡受财者，受其贰令而书之，及防以逆职嵗与官府财用之出，而叙其财，以待邦之移用。
执其总者执邦赋入之总数，受其贰令，而书之者，受其副写之令而籍之。
职嵗掌邦之赋出，以贰官府，都鄙之财，出赐之数，以待防计而攷之，凡官府，都鄙羣吏之出，财用受式，灋于职嵗凡上之赐予，以叙与职币授之，及防以式灋賛逆防以叙与职币授之，则礼记所谓上先下后也。
职币掌式，灋以敛官府，都鄙与凡用邦财者之币，振掌事者之余财，皆辨其物而奠，其録以书楬之，以诏上之，小用赐予嵗终则防其出，凡邦之防事，以式灋赞之，以式灋敛官府，都鄙与凡用邦财者之币者，以式灋敛官府，都鄙与凡用邦财以为礼者，所受之币也。
司裘掌为大裘，以共王祀天之服，中秋献良裘，王乃行羽物，季秋献功裘，以待颁赐。
致人功焉，故谓之功，裘良裘，则非特致人功而已，又。
其质良也，大裘，则非特质良而已，又以简太取名焉，王大射，则共虎侯，熊侯，豹侯设其鹄，诸侯则共熊侯，豹侯，卿，大夫，则共麋侯，皆设其鹄。
王大射，则共虎侯，熊侯，诸侯则共熊侯，豹侯者，王及诸侯以正物为事，正物则以服猛毅为先，独王共虎侯，则虎尤猛故也。卿大夫共麋侯者，卿大夫以养人为事，养人则以除患害，为先故也。凡射以服禽兽，服禽兽，然后得其皮，以为裘，故司裘共侯也，设其鹄者，鹄栖侯中，以为的者也。鹄之为物逺举而难中，射以及逺中难为善，故的谓之鹄也。
大丧，廞裘饰皮车，凡邦之皮事，掌之嵗终则防唯王之裘与其皮事不防。
掌皮则敛皮者也，故防其财赍而已，司裘则用皮者也故嵗终则防其皮。
掌皮，掌秋敛皮，冬敛革，春献之，遂以式灋颁皮革于百工，共其毳毛为毡，以待邦事嵗终则防其财赍。
赍行费也敛之则用财赍之则有行费矣
内宰掌书版图之灋，以治王内之政令，均其稍食，分其人民，以居之以隂礼教六宫以隂礼教九嫔，以妇职之灋教九御，使各有属，以作二事，正其服，禁其竒衺展其功绪。
使各有属使属于九嫔
大祭祀，后祼献则赞，瑶爵亦如之，正后之服位，而诏其礼乐之仪，赞九嫔之礼事，凡賔客之，祼献瑶爵，皆赞不言，后以上文祼献瑶爵，言后从可知也。
致后之賔客之礼，凡丧事，佐后使治外，内命妇正其服位。
凡建国佐后立市，设其次，置其叙正其肆，陈其货贿，出其度量，淳制祭之以隂礼
次其官之次，则司市所谓思次介，次是也，叙其地之叙，司市所谓各于其地之叙是也，肆谓陈物之肆，肆长所谓各掌其肆之政令，是也市隂也隂以作成效法，为事祭之礼，宜象其事焉。
中春，诏后帅外内命妇始于北郊，以为祭服嵗终则防内人之稍食，稽其功事，佐后而受献功者，比其小大，与其麤良而赏罚之，防内宫之财用。
内人王内之人既均，其稍食嵗终则防之，既展其功绪嵗终则稽之小大，比其制麤，良比其功制中，度功中程，而又善，则在所赏；制不中度，功不中程，而又恶则在所罚，防内宫之财用，为大宰嵗终受其防故也。
正嵗均其稍食，施其功事，宪禁令于王之北宫，而纠其守上春，诏王后帅六宫之人而生穜稑之种而献之于王。
内小臣，掌王后之命，正其服位后出入，则前驱，若有祭祀，賔客丧纪，则摈诏后之礼事，相九嫔之礼事，正内人之礼事，彻后之爼，后有好事于四方，则使徃有好令于卿大夫，则亦如之。掌王之隂事隂令
阍人掌守王宫之中门之禁，丧服凶器不入宫，濳服贼器不入宫，奇服怪，民不入宫。
孔子见齐衰者，虽少必作，过之必趋，盖内有感恻，则外为之变动丧服，凶器不入宫，恐震动，至尊潜服，贼器不入宫，则严禁卫竒服怪民不入宫，则王宜非礼弗视，非义不听。
凡内人公器，賔客无帅，则几其出入，以时啓闭，凡外内命夫命妇出入，则为之辟，掌埽门庭，大祭祀，丧纪之事，设门燎，跸宫门，庙门，凡賔客亦如之。
寺人掌王之内人，及女宫之戒令相道，其出入之事而纠之，若有丧纪，賔客祭祀之事，则帅女宫而致于有司，佐世妇治礼事，掌内人之禁令，凡内人吊临于外，则帅而徃立于其前而诏相之。
内竖掌内外之通令，凡小事，若有祭祀，賔客，丧纪之事则爲内人跸，王后之丧，迁于宫中，则前跸，及葬，执防器以从，遣车。
九嫔掌妇学之灋，以教九御妇徳，妇言：妇容，妇功，各帅其属而以时御叙于王所，凡祭祀，赞玉齍赞后荐，彻豆笾，若有賔客则从后，大丧，帅叙哭者，亦如之。
大丧外宗叙内外朝暮哭者九嫔亦从后帅之
世妇掌祭祀，賔客，丧纪之事，帅女宫而濯，摡为齍盛，及祭之日，涖陈女宫之具，凡内羞之物，掌吊临于卿大夫之丧。
世妇视大夫故使吊临于卿大夫之丧
女御掌御叙于王之燕寝以嵗时献功事，凡祭祀，赞世妇，大丧，掌沐浴后之丧，持翣，从世妇而吊于卿，大夫之丧。
后之丧持翣者女御以蔽饰后为事故也
女祝掌王后之内祭祀，凡内祷祠之事，掌以时招梗，禬禳之事，以除疾殃。
招以招祥，梗以梗灾，禬以禬福禳以禳祸，禬以禬福，而以祷祠者，致天神人鬼，地示物鬽，以禬国之凶，民之札丧，则弭凶荒札丧，所以防福也。
女史掌王后之礼，职掌内治之贰，以诏后治内政，逆内宫书内令，凡后之事，以礼从。
掌内治之贰者，贰内宰之所掌也，逆内宫者，治正后宫也，以礼从者，以礼籍从焉，诏后故也。
典妇功，掌妇式之灋，以授嫔妇及内人女功之事赍，凡授嫔妇功，及秋献功，辨其苦良，比其小大，而贾之物，书而楬之，以共王及后之用，颁之于内府。
典丝，掌丝入而辨其物，以其贾楬之，掌其藏与其出以待兴功之时，颁丝于外内工，皆以物授之，凡上之赐予，亦如之，及献功，则受良功而藏之，辨其物而书其数以待有司之政令，上之赐予，凡祭祀，共黼画，组就之物，丧纪，共其丝纩组文之物，凡饰邦器者，受文织丝组焉嵗终则各以其物防之。
典丝受良功而不受，苦功典枲，受苦功而不受，良功则丝功之苦，与麻功之良，皆典妇功，所受也，典妇功，不受麻之苦，功则典妇功，共王及后之用者也，麻之苦功，主共丧服而已，其不受丝之良功，则所以共王及后之用者，特燕私所给，非礼服法物之正也，礼服法物之正，则具于有司之政令，典丝之所藏而待者也。且典丝所共，则祭祀黼画，组就丧纪，组文之物，是乃王所以致美于黼冕，致孝于鬼神者也，其受良功，不亦宜乎？以其贾楬之，颁丝于外内工，皆以物授之者，防其以贱贸贵，凡上之赐予，亦如之者所赐予，贵贱不同，授之亦皆以其物也，玉府言：王之好赐内府，言王及冡宰之好赐予，今此言上之赐予，则又非特王及冡宰而已。
典枲掌布缌缕，纻之麻草之物，以待时颁功，而授赍及献功，受苦功，以其贾楬而藏之，以待时颁，颁衣服，授之赐予，亦如之嵗终则各以其物防之。
赍故书为资当从，故书以资为正，以待时颁，则亦以待兴功之时，颁之于工，颁衣服授之，则亦以其物授之，赐予亦如之，则亦上之，赐予其不言，则以典丝见之也，典丝，典枲嵗终各以其物防之，亦防其以贱贸贵也。
内司服，掌王后之六服袆衣，揄狄阙狄，鞠衣，展衣，縁衣素沙辨，外内命妇之服，鞠衣，展衣，縁衣素沙，凡祭祀，賔客共后之衣服及九嫔世妇，凡命妇，共其衣服，共丧衰亦如之，后之丧，共其衣服，凡内具之物。
袆衣，缋翚狄于衣，揄狄缋，揄狄于衣翚，狄则尔雅所谓素质，五色皆备，成章者也，揄狄，则尔雅所谓青质，五色皆备，成章者也，素质义也，青质，仁也，五色皆备，成章礼也，地道尚义，故后服袆衣，为上揄狄，次之言，袆衣，则以知揄之为衣，言揄狄，则以知袆之为狄，阙狄，或谓之屈狄，其名物不可知，知其屈于袆揄而已，鞠衣，则其色象鞠鞠之华以隂中其色则隂之盛色后，服鞠衣，则帅外内命妇而，使天下之嫔妇取中焉，后之盛事也，展衣，则以礼见王，及賔客之服，纯白而已，无所用其采色，有诚信之道焉，故谓之展也，縁衣则燕居及御于王之服，盖衣正黒而縁以纁士昏礼，所谓纯衣纁袡是也。纯即縁也，谓之縁则取于纯，而以循縁为义黒至隂之正色而纁，有上达之意，妇人以至正为体，其上达则循縁而已，六服，皆以素沙为里，则妇之徳一欲其内之纯白故也。
缝人掌王宫之缝线之事，以役女御，以缝王及后之衣服，丧缝棺饰焉，衣翣栁之材，掌凡内之缝事。
丧缝棺饰焉，衣翣，栁之材者，王及后之丧也，蒙上言：王及后从可知也，缝人役，女御焉，缝棺饰衣，翣栁之材，则女御当以妇事蔽饰，王及后故也。
染人掌染丝帛，凡染春暴练，夏，纁秋染，夏冬献功，掌凡染事。
夏五色也四时之夏，以其文明故与中国同。谓之夏则五色，谓之夏亦以是故也。
追师掌王后之首服，为副编次，追衡笄为九嫔，及外内命妇之首服，以待祭祀，賔客丧纪，共笄绖，亦如之，礼记夫人副袆则副配袆衣，首饰之上，昏礼女次纯衣，则次配縁衣首饰之下，副次所配，如此则编之所配在中矣。衡也，笄也，盖皆以玉为之，故谓之追。
屦人掌王及后之服屦，为赤舄黒舄赤繶黄繶，青句素屦，葛屦辨，外内命夫命妇之命屦，功屦散屦，凡四时之祭祀，以宜服之。
服屦者，服各有屦也，司服言弁，则曰弁服，弁在服上故也。屦人言屦，则曰服屦屦，在服下故也。谓之功屦，则与功裘同义，谓之散屦，则丧屦无絇故也。
夏采掌大丧，以冕服复于大祖，以乘车建绥，复于四郊，谓之夏采者，其复以冕服备采色焉，且丧则哀素幸其生，故以采色，名官死者，人之穷也，穷则宜反本，故复之于大祖，反本则无不之也，故复之于四郊，夏采掌大丧之复而已，而特置一官，则其兼掌明矣。兼掌则不为冗，特置则専其事，専其事则所，使复宜致一故也。
<经部,礼类,周礼之属,周官新义,卷五>
钦定四库全书
周官新义卷六     宋 王安石 撰
地官一
惟王建国，辨方正位，体国经野，设官分职，以爲民极，乃立地官司徒，使帅其属而掌邦教，以佐王安扰邦国，教官之属，大司徒，卿一人，小司徒，中大夫二人，乡师，下大夫四人，上士八人，中士十有六人，旅，下士三十有二人，府六人，史十有二人，胥十有二人，徒百有二十人，乡老二乡，则公一人，乡大夫，每乡，卿一人，州长毎州中大夫一人，党正，毎党下大夫一人，族师毎族，上士一人，闾胥毎闾，中士一人，比长，五家，下士一人。
封人，中士四人，下士八人，府二人，史四人，胥六人，徒六十人。
鼓人中士六人府二人史四人徒二十人
舞师下士二人胥四人舞徒四十人
牧人下士六人府一人史二人徒六十人
牛人，中士二人，下士四人，府二人，史四人，胥二十人，徒二百人。
充人下士二人史二人胥四人徒四十人
载师，上士二人，中士四人，府二人，史四人，胥六人，徒六十人。
闾师中士二人史二人徒二十人
县师，上士二人，中士四人，府二人，史四人，胥八人，徒八十人。
遗人，中士二人，下士四人，府二人，史四人，胥四人，徒四十人。
均人，中士二人，下士四人，府二人，史四人，胥四人，徒四十人。
师氏，中大夫一人，上士二人，府二人，史二人，胥十有二人，徒百有二十人。
保氏下大夫一人，中士二人，府二人，史二人，胥六人，徒六十人。
司谏中士二人史二人徒二十人
司救中士二人史二人徒二十人
调人下士二人史二人徒十人
媒氏下士二人史二人徒十人
司市，下大夫二人，上士四人，中士八人，下士十有六人，府四人，史八人，胥十有二人，徒百有二十人。
质人，中士二人，下士四人，府二人，史四人，胥二人，徒二十人。
廛人，中士二人，下士四人，府二人，史四人，胥二人，徒二十人。
胥师二十肆则一人，皆二史，贾师，二十肆则一人，皆二史，司虣，十肆则一人，司稽五肆则一人，胥二肆，则一人肆长毎肆则一人。
泉府，上士四人，中士八人，下士十有六人，府四人，史八人，贾八人，徒八十人。
司门下大夫二人，上士四人，中士八人，下士十有六人，府二人，史四人，胥四人，徒四十人，毎门下士二人，府一人，史二人，徒四人。
司关，上士二人，中士四人，府二人，史四人，胥八人，徒八十人，每关下士二人，府一人，史二人，徒四人。
掌节，上士二人，中士四人，府二人，史四人，胥二人，徒二十人。
遂人中大夫二人，遂师，下大夫四人，上士八人，中士十有六人，旅，下士三十有二人，府四人，史十有二人，胥十有二人，徒百有二十人。
遂大夫，每遂中大夫一人，县正毎县，下大夫一人，鄙师毎鄙，上士一人，鄼长毎鄼，中士一人，里宰毎里，下士一人，邻长，五家则一人。
旅师，中士四人，下士八人，府二人，史四人，胥八人，徒八十人。
稍人下士四人史二人徒十有二人
委人，中士二人，下士四人，府二人，史四人，徒四十人，土均，上士二人，中士四人，下士八人，府二人，史四人，胥四人，徒四十人。
草人下士四人史二人徒十有二人
稻人，上士二人，中士四人，下士八人，府二人，史四人，胥十人，徒百人。
土训中士二人下士四人史二人徒八人
诵训中士二人下士四人史二人徒八人
山虞毎大山，中士四人，下士八人，府二人，史四人，胥八人，徒八十人，中山下士六人，史二人，胥六人，徒六十人，小山，下士二人，史一人，徒二十人。
林衡毎大林麓，下士十有二人，史四人，胥十有二人，徒百有二十人，中林麓，如中山之虞，小林麓，如小山之虞，川衡，每大川，下士十有二人，史四人，胥十有二人，徒百有二十人，中川，下士六人，史二人，胥六人，徒六十人，小川，下士二人，史一人，徒二十人。
泽虞毎大泽，大薮，中士四人，下士八人，府二人，史四人，胥八人，徒八十人，中泽中薮，如巾川之衡，小泽，小薮如小川之衡。
迹人中士四人下士八人史二人徒四十人
卝人，中士二人，下士四人，府二人，史二人，胥四人，徒四十人。
角人下士二人府一人徒八人
羽人下士二人府一人徒八人
掌葛，下士二人，府一人，史一人，胥二人，徒二十人，掌染革，下士二人，府一人，史二人，徒八人。
掌炭下士二人史二人徒二十人
掌荼下士二人府一人史一人徒二十人
掌蜃下士二人府一人史一人徒八人
囿人，中士四人，下士八人，府二人，胥八人，徒八十人，人毎，下士二人，府一人，史一人，徒二十人。
廪人，下大夫二人，上士四人，中士八人，下士十有六人，府八人，史十有六人，胥三十人，徒三百人。
舍人，上士二人，中士四人，府二人，史四人，胥四人，徒四十人。
仓人，中士四人，下士八人，府二人，史四人，胥四人，徒四十人。
司禄，中士四人，下士八人，府二人，史四人，徒四十人，司稼，下士八人，史四人，徒四十人。
舂人奄二人女舂抌二人奚五人
饎人奄二人女饎八人奚四十人
槀人奄八人女槀毎奄二人奚五人
大司徒之职，掌建邦之土地之图，与其人民之数，以佐王安扰邦国。
掌土地之图，则土防土宜，土均之法可施，王国之地中，可求邦国之地域，可制掌人民之数，则地守地职，地贡之事，可令万民之卒伍可防，都鄙之室数可制，夫然后可以佐王安扰邦国。
以天下土地之图，周知九州之地域，广轮之数，辨其山林，川泽，丘陵坟衍原隰之名物，而辨其邦国，都鄙之数，制其畿疆而沟封之，设其社稷之壝，而之田主，各以其野之所宜木，遂以名其社与其野。
各以其野所宜木，则新甿，欲有所植，不谋而知其土，壌所宜公，上欲有所敛，不视而见，其木所出。
以土防之，灋辨五地之物生，一曰山林，其动物宜毛物，其植物宜皁物，其民毛而方，二曰川泽，其动物宜鳞物，其植物宜膏物，其民黒而津三曰，丘陵其动物，宜羽物，其植物宜覈物，其民専而长四曰，坟衍其动物，宜介物，其植物宜荚物，其民晳而瘠，五曰原隰，其动物宜臝物，其植物宜丛物，其民丰肉而庳。
郑氏以虎豹之属爲臝物，正所谓毛物臝物宜，谓鼃螾之属，然郑氏所说，出于考工，不知考工所记，何据而然？
因此五物者，民之常而施十有二教焉，一曰以祀礼教敬，则民不苟，二曰以阳礼教譲，则民不争；三曰以隂礼敎亲则民不怨；四曰以乐礼，敎和则民不乖，五曰以仪辨等，则民不越，六曰以俗敎安则民不愉，七曰以刑敎中，则民不虣，八曰以誓敎恤，则民不怠，九曰以度敎节，则民知足，十曰以世事敎能，则民不失职，十有一曰，以贤制爵，则民慎德，十有二曰：以庸制禄，则民兴功，以土宜之，灋辨十有二土之名物，以相民宅而知其利害，以阜人民，以蕃鸟兽，以毓草木以任土事。
名以命其土即丘陵坟衍原隰之属
辨十有二壤而知其种，以教稼穑树蓺，以土均之灋辨五物九等，制天下之地征，以作民职，以令地贡，以敛财赋，以均齐天下之政。
民职地贡，财赋则有政矣，然逺近多寡之不均，先后缓急之不齐，非政之善，于是乎以均齐天下之政。
以土圭之灋测土深，正日景，以求地中，日南则景短，多暑，日北则景长，多寒，日东则景夕，多风，日西则景朝多隂日至之景，尺有五寸，谓之地中，天地之所合也，四时之所交也，风雨之所防也隂阳之所和也，然则百物阜安，乃建王国焉，制其畿方千里，而封树之。
凡建邦国，以土圭土其地而制其域，诸公之地封疆方五百里，其食者半，诸侯之地，封疆方四百里，其食者参之一；诸伯之地，封疆方三百里，其食者参之一；诸子之地，封疆方二百里，其食者四之一，诸男之地，封疆方百里，其食者四之一，凡造都鄙，制其地域，而封沟之以其室数制之，不易之地，家百畮，一易之地，家二百畮，再易之地，家三百畮，乃分地职，奠地守制，地贡而颁职事焉，以爲地灋而待政令。
以荒政十有二聚万民，一曰防利，二曰薄征，三曰缓刑，四曰弛力，五曰舍禁，六曰去几，七曰眚礼，八曰杀哀，九曰蕃乐，十曰多昬十有一曰索鬼神，十有二曰除盗贼，以保息六养万民，一曰慈防，二曰养老，三曰振穷，四曰恤贫，五曰寛疾，六曰安富。
以本俗六安万民，一曰媺宫室，二曰族坟墓，三曰聨兄弟，四曰聮师儒，五曰聮朋友，六曰同衣服。
正月之吉，始和，布敎于邦国都鄙，乃县敎象之灋于象魏，使万民观敎象，挟日而敛之，乃施敎灋于邦国都鄙，使之各以教其所治民，令五家爲比使之相保；五比爲闾，使之相受；四闾爲族，使之相葬；五族爲党，使之相救；五党爲州，使之相赒；五州为乡，使之相賔。
颁职事十有二于邦国，都鄙使以登万民，一曰稼穑，二曰树艺，三曰作材，四曰阜蕃，五曰饬材，六曰通财，七曰化材，八曰敛材，九曰生材，十曰学艺，十有一曰世事十有二，曰服事。
登言进而成之，九职任万民，加三事焉，所以进而成之也。
以乡三物敎万民而賔兴之，一曰六德，知；仁，圣；义，忠；和，二曰六行，孝友睦婣任恤，三曰六艺，礼乐射御书数，以乡八刑纠万民，一曰不孝之刑，二曰不睦之刑，三曰不婣之刑，四曰不弟之刑，五曰不任之刑，六曰不恤之刑，七曰造言之刑，八曰乱民之刑。
以五礼防万民之僞而教之中，以六乐防万民之情，而敎之和，凡万民之不服，敎而有狱讼者与有地治者听而断之，其附于刑者，归于士。
祀五帝奉牛牲羞其肆，享先王，亦如之，大賔客令野，修道委积，大丧，帅六乡之众庶，属其六引而治其政令，大军旅，大田役，以旗致万民而治其徒庶之政令，若国有大故，则致万民于王门，令无节者不行于天下，大荒大札，则令邦国移民，通财舍禁，弛力，薄征缓刑。
岁终，则令敎官正治而致事正嵗令于敎官曰：各共尔职，脩乃事，以聼王命其有不正，则国有常刑。
小司徒之职，掌建邦之敎，灋以稽国中及四郊，都鄙之夫家九比之数，以辨其贵贱，老幼，废疾，凡征役之施舍，与其祭祀，饮食，丧纪之禁令。
乃颁比灋于六乡之大夫，使各登其乡之众寡，六畜，车辇，辨其物，以岁时入其数，以施政敎行徴令。
凡民数有数之者，闾胥以时，数其众寡是也，有稽之者，乡师以时稽其夫家，众寡是也，数之则以所属之人寡，稽之则以其所属之人，众有校而登之者，族师以时属民，而校登其夫家，众寡是也，有登而不校者，乡大夫，以岁时登其夫家，众寡是也，登之而不校，则其登之也，因族师之所校而已。
及三年，则大比大比，则受邦国之比，要乃防万民之卒伍而用之，五人爲伍，五伍爲两四两为卒，五卒爲旅，五旅为师，五师为军，以起军旅，以作田役，以比追胥，以令贡赋。
乃均土地以稽其人民，而周知其数，上地家七人，可任也者家三人，中地家六人，可任也者，二家五人，下地家五人，可任也者家二人，凡起徒役，母过家一人，以其余爲羡，唯田与追胥竭作。
可任者，或家三人，二家五人家二人而起徒役，无过家一人，盖用徒役，不必一时皆徧，计所役久近，取劳佚均而已，不于一家起二人，所以寛民也，惟田与追胥竭作，则猎取禽兽与众同，欲逐伺盗贼，与众同恶，所近且不久故也。
凡用众庶，则掌其政敎与其戒禁，听其辞讼，施其赏罚，诛其犯命者，凡国之大事，致民大，故致余子。
乃经土地而井牧其田野，九夫爲井，四片爲邑，四邑爲丘，四丘爲甸，四甸爲县四县爲都，以任地事，而令贡赋，凡税敛之事。
田畆有类于井，而公田之中，又凿井焉，故谓之井田，一井之田九百畆，八家八百畆，公田居中，百畆除二十畆，八家分之，得二畆半，以爲庐舍，合保城之地，二畆半，孟子所谓五畆之宅是也，公田八十畆八家耕之，是爲法庐舍，居中贵人也，私田环列于公田之外，盖卫王之意，八家私百畆，至于兴兵之际，乃八阵图之法。
乃分地域而辨其守施其职而平其政
凡小祭祀，奉牛牲，羞其肆，小賔客令野，修道委积，大军旅，帅其众庶，小军旅，廵役，治其政令，大丧，帅邦役，治其政教，凡建邦国，立其社稷，正其畿疆之封，凡民讼，以地比正之地讼，以图正之。
岁终则攷其属官之治成而诛赏，令羣吏正要防而致事，正岁，则帅其属而观教灋之象，徇以木铎曰：不用灋者，国有常刑，令羣吏宪禁令，修灋纠职，以待邦治，及大比六乡，四郊之吏，平教治，正政事，攷夫屋及其众寡，六畜兵器，以待政令。
乡师之职，各掌其所治乡之教，而听其治，以国比之灋，以时稽其夫家众寡，辨其老幼，贵贱废疾，马牛之物，辨其可任者，与其施舍者，掌其戒令纠禁，听其狱讼，大役，则帅民徒而至，治其政令，既役，则受州里之役，要以攷司空之辟，以逆其役事，凡邦事，令作秩叙。
大祭祀，羞牛牲共茅蒩，大军旅，防同正，治其徒役，与其輂辇，戮其犯命者，大丧用役，则帅其民而至，遂治之，及葬，执纛以与匠师御匶，而治役及窆，执斧以涖，匠师葬而治，役正其挽，匶之行列，故执纛以为仪已窆，而涖匠师，则以防匶之倾亏，使戒饬焉，故执以为威。
凡四时之田，前期，出田法于州里，简其鼔铎旗物兵器，修其卒伍，及期，以司徒之大旗，致众庶而陈之，以旗物辨乡邑，而治其政令，刑禁，廵其前后之屯，而戮其犯命者，断其争禽之讼，凡四时之征，令有常者，以木铎徇于市朝。
市朝众所聚之地使皆闻而知之也
以岁时廵国及野而赒万民之囏阨，以王命施恵，岁终则攷六乡之治，以诏废置。
正岁，稽其乡器，比共吉凶二服，闾共祭器，族共丧器，党共射器，州共賔器，乡共吉凶礼乐之器，若国大比，则攷教察辞，稽器展事，以诏诛赏。
乡大夫之职，各掌其乡之政教禁令，正月之吉，受教灋于司徒，退而颁之，于其乡吏，使各以教其所治，以攷其德行，察其道艺。
攷攷知其实伪察察见其精粗
以岁时登其夫家之众寡，辨其可任者，国中自七尺以及六十，野自六尺以及六十有五，皆征之，其舍者，国中贵者，贤者能者，服公事者，老者疾者皆舍，以岁时入其书。
征之者以其材舍之者以其齿
三年，则大比攷，其德行道艺，而兴贤者，能者，乡老及乡大夫，帅其吏与其众寡以礼，礼賔之厥明，乡老及乡大夫羣吏献贤能之书于王，王再拜受之，登于天府，内史贰之，退而以乡射之礼，五物询众庶，一曰和，二曰容，三曰主皮，四曰和容，五曰兴舞，此谓使民兴贤，出使长之，使民兴能，入使治之，岁终，则令六乡之吏，皆防政致事，正岁，令羣吏攷灋于司徒以退，各宪之于其所治之国，大询于众庶，则各帅其乡之众寡而致于朝，国有大故，则令民各守其闾，以待政令，以旌节辅令则逹之帅其乡之众寡，则乡官咸在焉，若州长，则所帅众若闾胥，则所帅寡。
州长各掌其州之教，治政令之灋，正月之吉，各属其州之民而读灋，以攷其德行，道艺而劝之，以纠其过恶而戒之，若以岁时祭祀州社，则属其民而读灋亦如之，春秋以礼防民，而射于州序，凡州之大祭祀，大丧，皆涖其事，若国作民而师田，行役之事，则帅而致之，掌其戒令，与其赏罚，岁终则防其州之政令，正岁，则读教灋如初，三年大比，则大攷州里以賛乡大夫废兴。
党正，各掌其党之政令，教治及四时之孟月吉日，则属民而读邦灋，以纠戒之，春秋祭禜亦如之。国索鬼神而祭祀，则以礼属民而饮酒于序，以正齿位，壹命齿于乡里，再命齿于父族，三命而不齿，凡其党之祭祀，丧纪，昏冠饮酒，教其礼事，掌其戒禁，凡作民而师田，行役，则以其灋治其政事，岁终则防其党政帅其吏而致事，正岁，属民读灋而书其德行道艺，以岁时涖校，比及大比，亦如之。
族师各掌其族之戒令，政事月吉，则属民而读邦灋，书其孝弟睦，婣有学者，春秋祭酺，亦如之。以邦比之灋帅，四闾之吏，以时属民，而校登其族之夫家众寡，辨其贵贱，老幼，废疾可任者，及其六畜，车辇，五家为比，十家为聨，五人为伍，十人为聨，四闾为族，八闾为聨，使之相保；相受刑罚，庆赏相及，相共以受邦职，以役国事，以相葬埋，若作民而师田，行役，则合其卒伍，简其兵器以鼔铎旗物帅而至，掌其治令戒禁，刑罚，岁终则防政致事，以伍聨伍，故谓之令。
闾胥各掌其闾之征令，以岁时各数其闾之众寡，辨其施舍，凡春秋之祭祀役政，丧纪之数，聚众庶既比，则读灋书，其敬敏任恤者，凡事掌其比觵挞罚之事。
比长，各掌其比之治，五家相受相和亲，有辠竒衺则相及，徙于国中，及郊则从而授之，若徙于他，则为之旌节而行之，若无授无节，则唯圜土内之。
经于乡大夫曰：政教禁令，州长曰：教治政令，党正曰：政令教治，族师曰：戒令政事，闾胥曰：闾之征令，比长，曰：比之治命官之意，其轻重皆在一字间也，政令为重，禁令次之，戒令又次之，征令为下，乡大夫州长详于教而兼政，党正，族师详于政而兼教闾胥，则承上之政教，而掌其政令耳，比长，则并无所为令矣。
封人掌设王之社壝，为畿封而之，凡封国，设其社稷之壝，封其四疆，造都邑之封域者，亦如之，令社稷之职，凡祭祀，饰其牛牲，设其楅衡，置其絼，共其水稾，歌舞牲及毛炮之豚，凡丧纪，賔客军旅，大盟则饰其牛牲，封人言，掌设王之社壝，封疆而之，则以饰土事为职，故使之饰，牛牲以牛土畜故也。
鼔人掌教六鼔四金之音声，以节声乐，以和军旅，以正田役，教为鼓而辨其声，用以雷鼔鼓神祀以灵鼔鼓社祭以路鼔鼔鬼享以鼖鼓鼓军事，以鼛鼓鼓役事，以晋鼓鼓金奏，以金錞和鼔以金触节鼔以金铙止鼔以金铎通鼔凡祭祀百物之神鼔兵舞帗舞者，凡军旅夜鼔鼜军动则鼔其众田役亦如之，救日月，则诏王鼔大丧则诏大仆鼔。
舞师掌教兵舞，帅而舞山川之祭祀，教帗舞，帅而舞社稷之祭祀，教羽舞，帅而舞四方之祭祀，教皇舞，帅而舞旱暵之事，凡野舞，则皆教之，凡小祭祀则不兴，舞牧人，掌牧六牲而阜蕃其物，以共祭祀之牲牷，凡阳祀，用骍牲毛之隂祀用黝牲毛之，望祀各以其方之色，牲毛之，凡时祀之，牲必用牷物，凡外祭毁事，用尨可也，凡祭祀，共其牺牲，以授充人系之，凡牲不系者共奉之，共奉之，则非特共其牲，又奉其事。
牛人掌养国之公牛，以待国之政令，凡祭祀，共其享牛，求牛以授职，人而刍之，凡賔客之事，共其牢礼，积膳之牛，飨食賔射，共其膳羞之牛，军事，共其犒牛丧事，共其奠牛，凡防同军旅，行役，共其兵车之牛与其牵徬，以载公任器，凡祭祀，共其牛牲之互，与其盆簝以待事，充人掌系祭祀之牲牷，祀五帝，则系于牢，刍之三月，享先王，亦如之，凡散祭祀之牲，系于国门，使养之，展牲则告牷，硕牲则賛。
载师掌任土之灋，以物地事，授地职，而待其政令，以廛里任国中之地，以场圃任园，地以宅田，士田，贾田任近郊之地，以官田，牛田，赏田，牧田任逺郊之地以公邑之田，任甸地，以家邑之田任稍地，以小都之田任县地，以大都之田任畺地，凡任地，国宅无征，园廛二十而一，近郊十一逺郊二十而三，甸。稍县，都，皆无过十二，唯其漆林之征，二十而五，凡宅不毛者有里布，凡田不耕者出屋粟，凡民无职事者，出夫家之征，以时征其赋。
闾师掌国中及四郊之人民，六畜之数，以任其力，以待其政令，以时征其赋，凡任民，任农以耕事，贡九谷，任圃以事，贡草木，任工以饬材事，贡器物，任商以市事，贡货贿，任牧以畜事，贡鸟兽，任嫔以女事，贡布帛，任衡以山事，贡其物，任虞以泽事，贡其物，凡无职者出夫布，凡庶民不畜者，祭无牲，不耕者祭无盛，不者无椁，不蚕者不帛，不绩者不衰。
县师掌邦国都鄙，稍甸郊里之地域而辨其夫家人民田莱之数，及其六畜，车辇之稽，三年大比，则以攷羣吏而以诏废置，若将有军旅防同，田役之戒，则受灋于司马，以作其众庶及马牛车辇，防其车人之卒伍，使皆备旗鼓，兵器以帅而至，凡造都邑，量其地，辨其物而制其域，以岁时征野之赋贡。
遗人掌邦之委积，以待施惠，乡里之委积，以恤民之囏，阨门关之委积，以养老孤，郊里之委积，以待賔客，野鄙之委积，以待羇旅，县都之委积，以待凶荒，凡賔客防同师役，掌其道路之委积，凡国野之道，十里有庐，庐有饮食，三十里有宿，宿有路室，路室有委，五十里有市，市有候馆，候馆有积，凡委积之事，廵而比之，以时颁之，均人掌均地政，均地守，均地职，均人民牛马，车辇之力政，凡均力政，以岁上下，丰年，则公旬用三日焉，中年，则公旬用二日焉，无年，则公旬用一日焉，凶札，则无力政，无财赋不收，地守地职，不均地政，三年大比，则大均地政，上所以正下地守地职，下所以供上人民，牛马车辇之力政，则征于地，守地职之人而已。
师氏掌以媺诏，王以三德，敎国子一曰，至德以为道本，二曰敏德，以为行本，三曰孝德以知逆恶，教三行，一曰孝行，以亲父母，二曰友行，以尊贤良，三曰顺行，以事师长，居虎门之左，司王朝，掌国中失之事，以教国子弟，凡国之贵游子弟学焉，凡祭祀，賔客防同丧纪，军旅王举，则从听治，亦如之，使其属帅四夷之，各以其兵服守王之门外，且跸朝在野外，则守内列。
师氏，保氏，凡祭祀，賔客防同丧纪，军旅王举，则从听治，亦如之，则是诏媺谏恶之官，无适而非从夫，然后王无一媺之弗为，无一恶之弗去。
保氏掌谏王恶而养国子以道，乃教之六艺，一曰五礼，二曰六乐，三曰五射，四曰五驭，五曰六书，六曰九数，乃教之六仪，一曰祭祀之容，二曰賔客之容，三曰朝廷之容，四曰丧纪之容，五曰军旅之容，六曰车马之容，先王本道以达为艺，缘道而制为仪。
凡祭祀，賔客防同丧纪，军旅王举，则从听治，亦如之，使其属守王闱。
师氏未有媺而诏之，故曰：掌以媺诏王保氏有恶而后谏，故曰掌谏，王恶师氏，保氏皆使其属守则亦有保之名焉，守事非其身之所任矣。
司諌掌纠万民之德而劝之朋友，正其行而强之道艺，廵问而观察之，以时书其德行道艺，辨其能而可任于国事者以攷乡里之治，以诏废置，以行赦宥。
知吏之实，故可以诏废置，知民之实，故可以行赦宥。
司救掌万民之衺恶过失，而诛让之以礼，防禁而救之，凡民之有衺恶者，三让而罚，三罚而士加明刑，耻诸嘉石，役诸司空，其有过失者，三让而罚，三罚而归于圜土，凡岁时有天患，民病则以节廵国中及郊野，而以王命施惠。
调人掌司万民之难而谐和之，凡过而杀伤人者，以民成之，鸟兽亦如之，凡和难父之雠，辟诸海外兄弟之雠，辟诸千里之外，从父兄弟之雠不同，国君之雠，眂父师长之雠，眂兄弟主友之雠，眂从父兄弟弗辟，则与之瑞节，而以执之，凡杀人有反杀者，使邦国交雠之，凡杀人而义者不同国，令勿雠，雠之则死，凡有鬭怒者，成之不可成者，则书之先动者诛之。
媒氏掌万民之判，凡男女自成名以上，皆书年月日名焉，令男三十而娶，女二十而嫁，凡娶判妻入子者，皆书之中，春之月令防男女，于是时也，奔者不禁，若无故而不用令者，罚之司，男女之无夫家者而防之，凡嫁子娶妻，入币纯帛无过五两，禁迁葬者，与嫁殇者，凡男女之隂讼听之于胜国之社，其附于刑者，归之于士。
社隂故于兹听讼神所在也明当敬而不防
<经部,礼类,周礼之属,周官新义>
钦定四库全书
周官新义卷七    宋 王安石 撰
地官二
司市掌市之治敎政刑，量度禁令，以次叙分地而经市，以陈肆辨物而平市，以政令禁物靡而均市，以商贾阜货而行，布以量度成贾而征，儥以质剂，结信而止讼，以贾民，禁僞而除诈，以刑罚禁虣而去盗，以泉府同货而敛賖。
大市，日昃而市，百族爲主，朝市朝时而市，商贾爲主夕市，夕时而市，贩夫贩妇爲主。
凡市入，则胥执鞭度守门市之，羣吏平肆展成奠，贾上旌于思，次以令市，市师涖焉，而听大治大讼，胥师贾师涖于介次，而听小治小讼。
凡万民之期于市者，辟布者，量度者戮者，各于其地之叙，凡得货贿六畜者，亦如之，三日而举之，凡治市之货贿，六畜珍异亡者，使有利者，使阜害者，使亡靡者，使微。
凡通货贿，以玺节出入之国，凶荒札丧，则市无征而作布，凡市僞饰之禁，在民者十有二，在商者十有二，在贾者十有二，在工者十有二，市刑，小刑宪罚，中刑徇罚，大刑扑罚，其附于刑者，归于士。
国君过市，则刑人赦；夫人过市，罚一幕，世子过市，罚一帟，命夫过市，罚一盖，命妇过市，罚一帷，凡会同，师役，市司帅贾师而从治，其市政，掌其卖儥之事。
过市，非所以明逺利也市人犯刑，以利而已，国君近市，则市人何诛焉？故国君过市，则刑人赦；所谓刑人亦宪徇扑三者而已，幕也，帟也，盖也，皆庇下之物，爲上近利，则无以庇下矣。
质人掌成市之货贿，人民牛马，兵器珍异，凡卖儥者质剂焉，大市以质，小市以剂，掌稽市之书契，同其度量，壹其淳制，巡而攷之，犯禁者，举而罚之，凡治质剂者，国中一旬，郊二旬，野三旬，都三月，邦国朞期内听，期外不听，质剂之治，宜以时决，久而后辨，则证逮，或已死亡其事，易以生僞，故期外不听，亦所以省烦扰。
廛人掌敛市絘布，总布质布，罚布，廛布而入于泉府，凡屠者，敛其皮角筋骨入于玉府，凡珍异之有滞者，敛而入于膳府。
皮角筋骨屠者之余财也，廛人敛而入于玉府，明所取者，非民之正利。
胥师各掌其次之政令，而平其货贿，宪刑禁焉，察其诈僞，饰行儥慝者，而诛罚之，听其小治小讼而断之，贾师各掌其次之货贿之治，辨其物而均平之，展其成而奠其贾，然后令市，凡天患，禁贵儥者，使有恒贾，四时之珍异，亦如之，凡国之卖儥，各帅其属而嗣掌其月，凡师役，会同，亦如之。
司虣掌宪市之禁令，禁其鬬嚻者与其虣乱者，出入相陵犯者，以属游饮食于市者，若不可禁，则搏而戮之，司稽掌巡市而察其犯禁者，与其不物者而搏之，掌执市之盗贼以徇，且刑之。
胥各掌其所治之政，执鞭度而巡其前，掌其坐作出入之禁令，袭其不正者，凡有罪者，挞戮而罚之。
肆长各掌其肆之政令，陈其货贿，名相近者相逺也实相近者相尔也，而平正之，敛其总布，掌其戒禁。
泉府掌以市之征布，敛市之不售，货之滞于民用者，以其贾买之，物楬而书之，以待不时而买者，买者各从其抵都鄙，从其主，国人郊人从其有司，然后予之，凡賖者，祭祀无过旬日，丧纪无过三月，凡民之贷者，与其有司辨而授之，以国服爲之息，凡国事之财用取具焉，歳终则会其出入而纳其余。
司门掌授管，键以啓闭国门，几出入不物者，正其货贿，凡财物，犯禁者举之，以其财养死政之老与其孤，司门总统诸门，故掌授管键之事。
祭祀之牛牲系焉，监门养之，凡歳时之门受其余，凡四方之賔客造焉，则以告。
司关掌国货之节，以联门市，司货贿之出入者，掌其治禁，与其征廛，凡货不出于关者，举其货，罚其人，凡所达货贿者，则以节传出之，国凶札，则无关门之征，犹几，凡四方之賔客，敂关则爲之告有外内之送令，则以节传出内之。
掌节，掌守邦节而辨其用，以辅王命，守邦国者用玉节，守都鄙者用角节，凡邦国之使节，山国用虎节，土国用人节，泽国用龙节，皆金也，以英荡辅之，门关用符节，货贿用玺节，道路用旌节，皆有期以反节，凡通达于天下者必有节，以传辅之，无节者有几？则不达。
门关则以符合之货贿，则以玺验之，道路则以旌表之。
遂人掌邦之野，以土地之图经，田野造县鄙，体之灋，五家爲邻，五邻爲里，四里爲鄼五鄼爲鄙，五鄙爲县五县，爲遂皆有地域，沟树之使，各掌其政令刑禁。
比相保，则邻亦相保，闾相受则里亦相受族，相葬则鄼亦相葬矣，党相救，则鄙亦相救矣，州相赒则县，亦相赒矣，乡相賔则遂亦相賔矣。
以歳时稽其人民而授之田野，简其兵器，敎之稼穑，凡治野以下剂致甿，以田里安甿，以乐昏扰甿，以土宜敎甿，稼穑以兴，耡利甿，以时器劝甿，以疆予任甿。
孟子曰：唯助爲有公田，许慎释锄，以商人七十而锄，则助锄一也，兴之以助公田，则甿得所私焉，所以利之，善其器则以劝，谓之时器，则器之用各有时，若耜以耕，铚以获。
以土均平政，辨其野之土上，地中地下地，以颁田里，上地，夫一廛，田百畮，莱五十畮，余夫亦如之，中地，夫一廛，田百畮，莱百畮，余夫亦如之，下地，夫一廛，田百畮，莱二百畮，余夫亦如之。
凡治野，夫闲有遂，遂上有径，十夫有沟，沟上有畛，百夫有洫，洫上有涂，千夫有浍，浍上有道，万夫有川，川上有路，以达于畿。
以歳时登其夫家之众寡，及其六畜，车辇，辨其老幼废疾与其施舍者，以颁职作事，以令贡赋，以令师田，以起政役。
遂人既登其夫家，众寡六畜，车辇，遂师又以时登则遂师，登之于遂人，遂人登之于小司徒。
若起野役，则令各帅其所治之民而至，以遂之大旗致之，其不用命者诛之。
乡师致民，以司徒之大旗，遂人所谓大旗，亦司徒之大旗，于是建焉于遂言：遂之大旗，则乡可知于乡，言司徒之大旗，则遂亦可知。
凡国祭祀，共野牲，令野职，凡賔客令脩野道而委积，大丧，帅六遂之役而致之，掌其政令，及葬，帅而属六綍，及窆陈役，凡事致野役，而师田作，野民帅而至，掌其政治禁令。
遂师各掌其遂之政令，戒禁以时登其夫家之众寡，六畜，车辇，辨其施舍，与其可任者，经牧其田野，辨其可食者，周知其数而任之，以征财征。
经牧其田野，犹小司徒，所谓经土地而井牧其田野，不言井，则以下言辨其可食者，周知其数而任之故也。
作役事，则听其治讼，巡其稼穑，而移用其民，以救其时事。
凡国祭祀，审其誓戒，共其野牲，入野职，野赋于玉府，賔客则巡其道脩，庀其委积，大丧，使帅其属以幄帟，先道野役，及窆，抱磨共丘笼，及蜃车之役，军旅田猎，平野民，掌其禁令，比叙其事而赏罚。
幕人大丧，共帷幕帟，绶今此幄帟，非幕人所共矣，道野役帅以至墓，磨者适歴执綍者名也，丘笼之役，竁复土也，其器曰笼，蜃车柩路也，柩路载栁四轮，迫地而行，有似于蜃，因取名焉，行至圹乃説更复载龙輴，蜃车载闉圹之蜃者。
遂大夫各掌其遂之政令，以歳时稽其夫家之众寡，六畜田野，辨其可任者与其可施舍者，以敎稼穑，以稽功事，掌其政令戒禁，听其治讼，令爲邑者歳终，则会政致事，正歳简稼器，脩稼政，三歳大比，则帅其吏而兴甿，明其有功者，属其地治者，凡爲邑者，以四达戒其功事而诛赏废兴之。
县正各掌其县之政令，征比，以颁田里，以分职事，掌其治讼，趋其稼事而赏罚之，若将用野民，师田，行役移执事，则帅而至，治其政令，既役，则稽功会事而诛赏，遂官各降乡一等，其官亦各降焉，故州谓之长县，与党同谓之正鄙，与族同谓之师，移执事，若遂师所谓，巡其稼穑，而移用其民，以救其时事也。
鄙师各掌其鄙之政令，祭祀，凡作民，则掌其戒令以时，数其众庶，而察其媺恶而诛赏，歳终则会其鄙之政而致事。
鄼长各掌其鄼之政令，以时校登其夫家，比其众寡，以治其丧纪祭祀之事，若作其民而用之，则以旗鼓，兵革帅而至，若歳时简器与有司数之，凡歳时之戒令，皆听之，趋其耕耨，稽其女功。
里宰掌比其邑之众寡，与其六畜兵器，治其政令，以歳时合耦于耡，以治稼穑，趋其耕耨，行其秩叙，以待有司之政令，而征敛其财赋。
邻长掌相纠相受，凡邑中之政相賛徙于他邑，则从而授之。
旅师掌聚野之耡粟，屋粟闲粟而用之，以质剂致民，平颁其兴，积施其惠，散其利而均其政令，凡用粟，春颁而秋敛之，凡新甿之治皆听之，使无征役，以地之媺恶爲之等。
掌聚野之耡粟，屋粟闲粟而用之者聚，此三粟而用以颁，以施以散也，施其惠，若民有艰阸，不责其偿。
稍人掌令丘乗之政令，若有会同，师田，行役之事，则以县师之灋，作其同徒輂辇帅而以至治其政令，以听于司马，大丧，帅蜃车与其役，以至掌其政令，以听于司徒丘之政令，司徒所掌乗之政令司马所掌稍人，掌令丘乗之政令耳，丘言其地乗言其赋所谓同则丘地也，所谓徒役輂辇，蜃车则乗赋也，其作而帅以至，掌其政令，以听于司马司徒，则所谓令丘乗之政令也。
委人掌敛野之赋敛薪刍，凡疏材木材，凡畜聚之物，以稍聚待賔客，以甸聚待羇旅，凡其余聚，以待颁赐，稍聚者所聚，稍给之物甸，聚者所聚，甸赋之物，余聚者所聚，经用之余物，颁则用财之余事，故以余聚待之。
以式灋共祭祀之薪蒸木材，賔客共其刍薪，丧纪，共其薪蒸，木材军旅，共其委积薪刍，凡疏材，共野委兵器，与其野囿财用，凡军旅之賔客馆焉。
土均掌平土地之政，以均地守，以均地事，以均地贡，均人无所不均，故曰均地政，土均虽有及乎地征，然以土爲主，未及乎均人，故言平土地之政。
以和邦国，都鄙之政令，刑禁，与其施舍，礼俗，丧纪祭祀，皆以地媺恶爲轻重之灋而行之，掌其禁令。
草人掌土化之灋，以物地相其宜而爲之种凡粪种，骍刚用牛，赤缇用羊，坟壤用麋，渴泽用鹿，咸泻用貆，勃壤用狐，埴垆用豕，彊防用蕡，轻爂用犬。
稻人掌稼下地，以潴畜水，以防止水，以沟荡水，以遂均水，以列舍水，以浍写水，以涉扬其芟，作田，凡稼泽，夏以水殄草而芟夷之，泽草所生，种之芒种，旱暵，共其雩敛，丧纪，共其苇事。
夏以水殄草，则以夏水如汤，利以杀草也，丧纪，共其苇事，苇生下地故也。
土训掌道地图，以诏地事，道地慝，以辨地物，而原其生，以诏地求，王巡守，则夹王车。
诵训掌道方志以诏观事，掌道方慝以诏辟忌，以知地俗，王巡守，则夹王车。
山虞掌山林之政令，物爲之厉而爲之守禁仲冬，斩阳木，仲夏斩阴木，凡服耜，斩季材，以时入之，令万民时斩材有期日，凡邦工入山林而抡材，不禁，春秋之斩木不入禁，凡窃木者，有刑罚。
考工记曰：凡斩毂之道，必矩其隂阳阳也者缜理而坚隂也者疏理而柔，是故以火养其隂而齐诸其阳，则毂虽敝不藃，所谓阳木则缜理而坚者也所谓隂木则疏理而柔者也，疏理而柔，宜以火养则斩以仲夏使盛阳暴之与火养，同意隂木如此则阳木斩以仲冬宜矣。
若祭山林则爲主而脩除且跸，若大田猎，则莱山田之野，及弊田，植虞旗于中，致禽而珥焉。
跸止人犯其祭，虞主山林，掌其政令，且爲之厉禁也。
林衡掌巡林麓之禁令，而平其守，以时计林麓而赏罚之，若斩木材，则受灋于山虞，而掌其政令。
泽虞言，使其地之人守其财物，而林衡不言，林衡言：平其守而泽虞，不言互见也，林之政，山虞掌之，川衡掌其巡之禁令而已，然则林衡正于山虞者也，川衡正于泽虞者也。
川衡掌巡川泽之禁令而平其守，以时舍其守，犯禁者，执而诛罚之，祭祀，賔客共川奠。
泽亦必如此而不言亦互见也
泽虞，掌国泽之政令爲之厉禁，使其地之人守其财物，以时入之于玉府，颁其余于万民，凡祭祀，賔客共泽物之奠，丧纪，共其苇蒲之事。
使其地之人守其财物，则人自爲守，所以泽虽大，莫或害其养蕃，山林川泽，皆有财物，惟泽入于玉府者，泽物最小也，所以自养取薄，所以养人从厚，夫是之谓王德，又颁其余于万民，则虽泽物亦不尽利。
若大田猎则莱泽野及弊田植虞旌以属禽
泽野所谓薮也
迹人掌邦田之地，政爲之厉禁而守之，凡田猎者受令焉，禁麛卵者，与其毒矢射者。
名曰迹人以迹，知禽兽之处，而后可得田而取矣，邦田无地，则鸟兽无所生，有地而无政，则其生不能蕃息，虽有政不爲厉禁以守之，则侵地盗物，所以干有司者众矣，虽爲厉禁以守之，然雉兎者往焉，亦弗禁也。
卝人掌金玉锡石之地，而爲之厉禁以守之，若以时取之，则物其地图而授之，巡其禁令。
角人掌以时征齿角，凡骨物于山泽之农，以当邦赋之政令，以度量受之，以共财用。
羽人掌以时征羽翮之政于山泽之农，以当邦赋之政令，凡受羽，十羽爲审百羽爲抟，十抟爲防。
掌葛掌以时征絺绤之材于山农，凡葛征，征草贡之材于泽，农以当邦赋之政令，以权度受之。
掌染草，掌以春秋敛染草之物，以权量受之，以待时而颁之。
掌炭掌灰物，炭物之征令，以时入之，以权量受之，以共邦之用，凡炭灰之事。
掌染草至，掌蜃所征，亦必当邦赋之政令，而不言者，则以角人，羽人掌葛见之。
掌荼掌以时聚荼，以共丧事，征野疏材之物，以待邦事，凡畜聚之物。
掌蜃掌敛互物蜃物，以共闉圹之蜃，祭祀，共蜃器之蜃，共白盛之蜃。
用蜃以御湿除貍虫
囿人掌囿游之兽，禁牧百兽，祭祀，丧纪，賔客共其生，兽死兽之物。
兽人共生兽死，兽囿人共生，兽死兽之物者，兽人所共田猎所罟囿，人所共囿，防所牧，共其物若麋肤，熊蹯之类。
场人掌国之场圃，而树之，果蓏珍异之物，以时敛而藏之，凡祭祀，賔客共其果蓏，享亦如之。
廪人掌九谷之数，以待国之匪颁，赒赐稍食，以歳之上下数邦用，以知足否？以诏谷用，以治年之凶丰，凡万民之食，食者人四鬴，上也，人三鬴，中也，人二鬴，下也，民之食可以鬴计者，校登夫家，贵贱老幼，废疾之数，观稼省敛，稽比财物，其法详也。
若食不能人二鬴，则令邦移民就谷，诏王杀邦用，凡邦有会同，师役之事，则治其粮，与其食，大祭祀，则共其接盛。
舍人掌平宫中之政，分其财守，以灋掌其出入，凡祭祀，共簠簋实之，陈之賔客亦如之，共其礼车米，筥米刍禾，丧纪，共饭米熬谷，以歳时县穜稑之种，以共王后之春献种，掌米粟之出入，辨其物歳，终则会计其政。
仓人掌粟入之藏，辨九谷之物，以待邦用，若谷不足则止，余灋用有余，则藏之以待凶而颁之，凡国之大事，共道路之谷积，食饮之具。
法式所用，有虽不足，不可以已者，有待有余，然后用者，所谓余法用，则待有余而后用者。
司禄【阙】
司稼掌巡邦野之稼，而辨穜稑之种，周知其名，与其所宜地，以爲灋而县于邑闾，巡野观稼，以年之上下，出敛灋，掌均万民之食，而赒其急而平其兴。
舂人掌共米物，祭祀，共其齍盛之米，賔客共其牢礼之米，凡飨食，共其食米，掌凡米事。
饎人，掌凡祭祀共盛，共王及后之六食，凡賔客共其簠簋之实，飨食，亦如之。
舂人舂谷以爲米，饎人炊米，以爲食其职事相成，故舂人祭祀，共齍盛之米，饎人祭祀，共盛舂，人賔客共牢礼之米，而饎人共其簠簋之实，饎人共王及后之六食饔飱亦共簠簋之实，而舂人不言共米，则以言祭祀，賔客从可知也。
槁人掌共外内朝，宂食者之食，若飨耆老，孤子，士庶子共其食，掌豢祭祀之犬。
钦定四库全书
周官新义卷八     宋 王安石 撰
春官一
惟王建国，辨方正位，体国经野，设官分职，以为民极，乃立春官宗伯，使帅其属而掌邦礼，以佐王和邦国，礼官之属，大宗伯，卿一人，小宗伯中大夫二人，肆师，下大夫四人，上士八人，中士十有六人，旅，下士三十有二人，府六人，史十有二人，胥十有二人，徒百有二十人。
凢有族则有祀，祀则有宗，宗典祀者也，宗伯掌天神人鬼，地示之礼，故谓之宗，在四时之官为长，故谓之伯。
郁人下士二人府二人史一人徒八人
鬯人下士二人府一人史一人徒八人
鸡人下士一人史一人徒四人
司尊彝，下士二人，府四人，史二人，胥二人，徒二十人，司几筵，下士二人，府二人，史一人，徒八人。
天府上士一人，中士二人，府四人，史二人，胥二人，徒二十人。
典瑞中士二人府二人史二人胥一人徒十人
典命中士二人府二人史二人胥一人徒十人
司服中士二人府二人史一人胥一人徒十人
典祀，中士二人，下士四人，府二人，史二人，胥四人，徒四十人。
守祧奄八人女祧每庙二人奚四人
守庙祧而名之曰守祧守祧则庙可知矣
世妇，每宫卿二人，下大夫四人，中士八人，女府二人，女史二人，奚十有六人。
内宗凢内女之有爵者
外宗凢外女之有爵者
冡人，下大夫二人，中士四人，府二人，史四人，胥十有二人，徒百有二十人。
墓大夫，下大夫二人，中士四人，府二人，史四人，胥二十人，徒二百人。
职丧，上士二人，中士四人，下士八人，府二人，史四人，胥四人，徒四十人。
大司乐中大夫二人，乐师，下大夫四人，上士八人，下士十有六人，府四人，史八人，胥八人，徒八十人。
大胥，中士四人，小胥，下士八人，府二人，史四人，徒四十人。
大师，下大夫二人，小师，上士四人，瞽蒙上瞽四十人，中瞽百人，下瞽百有六十人，眡了三百人，府四人，史八人，胥十有二人，徒百有二十人。
典同，中士二人，府一人，史一人，胥二人，徒二十人，典律同而名之曰典同，典同则律可知矣。
磬师，中士四人，下士八人，府四人，史二人，胥四人，徒四十人。
钟师，中士四人，下士八人，府二人，史二人，胥六人，徒六十人。
笙师，中士二人，下士四人，府二人，史二人，胥一人，徒十人。
镈师，中士二人，下士四人，府二人，史二人，胥二人，徒二十人。
韎师，下士二人，府一人，史一人，舞者十有六人，徒四十人。
旄人，下士四人，舞者众寡无数，府二人，史二人，胥二人，徒二十人。
籥师，中士四人，府二人，史二人，胥二人，徒二十人，籥章，中士二人，下士四人，府一人，史一人，胥二人，徒二十人。
鞮鞻氏，下士四人，府一人，史一人，胥二人，徒二十人，典庸器，下士四人，府四人，史二人，胥八人，徒八十人，征伐所得之器，而谓之庸器者，庸民功也，则征伐之功，凢以为民非利，其器故也。
司干下士二人府二人史二人徒二十人
大卜下大夫二人，卜师，上士四人，卜人，中士八人，下士十有六人，府二人，史二人，胥四人，徒四十人。
大卜以下大夫为之，而其官属甚众，盖先王重其事故也。大卜掌其法，人，辨其名物，体色攻之，取之以其时，上春则衅之，而祭祀先卜，及其卜也，卜师又辨其左右，上下隂阳授命者而诏相之，其爇燋以明火，其占也。君占体大夫占色，史占墨，卜人占坼，既事则系币，以比其命嵗终则计其占之中否？先王用卜如此，故卜可恃以知吉凶，夫木之有火明矣，不致一以鑚之则不出，亦何异于此？
人，中士二人，府二人，史二人，工四人，胥四人，徒四十人。
菙氏下士二人史一人徒八人
占人下士八人府一人史二人徒八人
簭人中士二人府一人史二人徒四人
占梦中士二人史二人徒四人
眂祲中士二人史二人徒四人
大祝，下大夫二人，上士四人，小祝，中士八人，下士十有六人，府二人，史四人，胥四人，徒四十人。
丧祝，上士二人，中士四人，下士八人，府二人，史二人，胥四人，徒四十人。
甸祝下士二人府一人史一人徒四人
诅祝下士二人府一人史一人徒四人
司巫中士二人府一人史一人胥一人徒十人
男巫，无数女巫，无数其师，中士四人，府二人，史四人，胥四人，徒四十人。
神降之然后在男曰巫在女曰觋故不豫为员数
太史下大夫二人，上士四人，小史，中士八人，下士十有六人，府四人，史八人，胥四人，徒四十人。
冯相氏，中士二人，下士四人，府二人，史四人，徒八人，保章氏，中士二人，下士四人，府二人，史四人，徒八人，内史中大夫一人，下大夫二人，上士四人，中士八人，下士十有六人，府四人，史八人，胥四人，徒四十人。
外史，上士四人，中士八人，下士十有六人，胥二人，徒二十人。
御史，中士八人，下士十有六人，其史百有二十人，府四人，胥四人，徒四十人。
巾车下大夫二人，上士四人，中士八人，下士十有六人，府四人，史八人，工百人，胥五人，徒五十人。
典路，中士二人，下士四人，府二人，史二人，胥二人，徒二十人。
车仆，中士二人，下士二人，府二人，史二人，胥二人，徒二十人。
司常，中士二人，下士四人，府二人，史二人，胥四人，徒四十人。
都宗人，上士二人，中士四人，府二人，史四人，胥四人，徒四十人。
家宗人如都宗人之数
凢以神士者无数以其艺为之贵贱之等
大宗伯之职，掌建邦之天神，人鬼地示之礼，以佐王建保邦国。
大宗伯之礼，或以神鬼，示为序，或以鬼神示为序，或以神示鬼为序，以神鬼示为序，定上下也，以鬼神示为序，辨内外也，以神示鬼为序，明尊卑也，定上下，然后辨内外辨内外，然后明尊卑，礼之序也。
以吉礼事，邦国之鬼神示，以禋祀祀昊天上帝，以实柴祀日月星辰，以槱燎祀司中，司命，飌师，雨师，以血祭祭社稷，五祀五岳，以貍沈祭，山林川泽，以疈辜祭，四方百物以肆献，祼享先王，以馈食享先王，以祠春享先王，以禴夏享先王，以甞秋享先王，以烝冬享先王。
谓之建邦之天神，人鬼地示之礼，则礼当自王出故也。谓之事，邦国之鬼神示，则其所事，非特王国而已，禋者意之精也，无事于气矣，血者，物之幽也，无事于形矣。实柴槱燎，用气而已，貍沈疈辜，则用形焉气亲上形亲下，则各从其类也，柴而实牲，然后槱燎，天祀之所同也，或言实柴，或言槱燎，则相备而已，相备而言，实柴于上言，槱燎于下，以先后为尊卑也。山林之受物也，以貍川泽之受物也，以沈以貍沈祭焉，则各以其物宜也，四方异体，肆而不全，百物异用，制而不变，以疈辜祭焉，则亦各以其物宜也，天祀用物气而贵精，地祭用物，形而贵幽鬼享，用人义而贵时羞，其肆而酌献焉，则以祼享先王，其祼也，犹事生之有飨也，羞其熟而馈食焉，则以食享先王，其食也，犹事生之有食也，飨以阳为主，故禘以夏食以隂为主故祫以冬春物生，未有以享也，其享也，以词为主，故春曰祠，夏则阳盛矣，其享也！以乐为主，故夏曰禴，秋物成可甞矣，其享也甞而已，故秋曰甞，冬则物众其享也，烝众物焉，故冬曰烝。冬辨于物之时，而以冬祫者，惟辨于物，然后与其合故也。郊血郊特牲，则天祀非无血，非不用形，王賔杀禋，萧合黍稷，阳逹于墙屋，则鬼享非无禋，非不用气，然则祀也，祭也，享也，各有所主而已，祀有昊天而无五帝，有司中司命而无司民，司禄，祭有社稷而无大示，有五岳而无四渎，有山林川泽，而无丘陵，坟衍，享有先王而无先公与大烝之所祭者，则祀典所秩，于此不可胜言也。上下比义，从可知而已。
以凶礼哀邦国之忧，以丧礼哀死亡，以荒礼哀凶札，以吊礼哀祸，烖以禬礼哀围败，以恤礼哀寇乱。
丧礼荒礼，以彼丧荒，哀之也，吊礼，禬礼恤礼，以我吊禬，恤哀之也，哭亡谓之丧，死亡斯哭之矣，又亡而草生之谓之荒，凶札斯荒矣，礼记曰：反而亡焉，失之矣！于是为甚，始死也哀，其死，既葬矣，则哀其亡焉，吊以慰之，禬以补之，恤以救之，寇乱则及事时，故救之，围败则在事后，故补之而已，死亡凶札，祸烖天事也，死亡为重，凶札次之祸，烖为轻围，败寇乱人事也。围败为重，寇乱为轻，此凶礼之序也。
以賔礼亲邦国，春见曰朝，夏见曰宗，秋见曰觐，冬见曰遇，时见曰防，殷见曰同，时聘曰问，殷覜曰视。
以嵗譬日则春朝时也，故春见曰朝，夏则万物相见，于是时也，有为之宗也者，故夏见曰宗，秋非万物相见之时，于是见焉，可谓勤矣，故秋见曰觐，冬则物辨矣，莫为之宗，亦莫之宗，其见也若邂逅然故冬见曰：遇时见曰：防者将命以事召而防之，有时而然，故曰时防，殷见曰：同者王不廵狩，防而见之，殷国所同，故曰殷同时聘以恩问之而已，故时聘曰问，殷覜以事有所察治，故殷覜曰视，凡此诸礼，或大或小，或如常礼，惟其时物，故或言大？或言小或不言大小。
以军礼同邦国，大师之礼用众也，大均之礼，恤众也，大田之礼，简众也，大役之礼，任众也，大封之礼，合众也，用众，用其命恤众，恤其事简众，简其能任众，任其力合，众合其志，地有定域，民有常主，则所以合其志也，用其命而不知恤其事，恤其事而不知简其能简其能，而不知任其力，任其力而不知合其志，非所以为军礼，军礼以用其命为主，以合其志为终始。
以嘉礼亲万民，以饮食之礼，亲宗族兄弟，以昏冠之礼，亲成男女，以宾射之礼，亲故旧朋友，以飨燕之礼，亲四方之宾客，以脤膰之礼，亲兄弟之国，以贺庆之礼，亲异姓之国。
以饮食之礼，亲宗族兄弟者，宗族兄弟饮食之而已，致其爱故也。四方之宾客，则有飨燕之礼焉。致其敬故也。昏冠之礼，亲成男女者，昏以亲之，冠以成之，冠以成之者，男也，而曰亲成男女，则男帅女而成之也，成男也，乃亦所以成女，先昏后冠，则亲之而后成之，以脤膰之礼，亲兄弟之国者，与之同福禄也，异姓之国，则不与同福禄矣，故以贺庆之礼，亲之亲，宗族兄弟，然后亲成男女以尊及卑也，亲故旧朋友然后亲，四方之宾客，以近及逺也四方之宾客以礼来，接我者也，兄弟异姓之国，则我以礼往加焉，此嘉礼之序也。
以九仪之命，正邦国之位，壹命受职，再命受服，三命受位，四命受器，五命赐则，六命赐官，七命赐国，八命作牧，九命作伯。
以玉作六瑞，以等邦国，王执鎭圭，公执桓圭，侯执信圭，伯执躬圭，子执谷璧，男执蒲璧。
以禽作六摰，以等诸臣，孤执皮帛，卿执羔，大夫执鴈，士执雉，庶人执鹜，工商执鸡。
其道足以衣被人而饰之，以炳蔚之文章者，孤之事也，故孤执皮帛羣而不党，致恭而有礼者，卿之事也，故卿执羔，进不失其时，行不失其序者，大夫之事也！故大夫执鴈交，有时别有伦，守死而不犯，分而被文，以相质者，士之事也，故士执雉可畜而不防，迁者庶人之事也，故庶人执鹜，可畜而不违时者，工商之事也，故工商执鸡，饰羔鴈者以缋，则卿大夫，宜亦能衣被人而有文章故也。
以玉作六器，以礼天地四方，以苍璧礼天，以黄琮礼地，以青圭礼东方，以赤璋礼南方，以白琥礼西方，以璜礼北方，皆有牲币，各放其器之色。
天之色苍，则其始事之时，地之色黄，则其终功之时，璧辟也，万物亲地而天为之，辟琮宗也，万物祖天而地为之宗，以苍璧礼天，则天以始事为功，以黄琮礼地，则地以终功为事，赤阳之盛，色章隂之成事赤璋者，以阳之盛色，物之以隂之成事名之，阳之正色黄隂之盛色璜者以阳之正色，物之以隂之盛色名之，南北者隂阳之杂故也。青圭则阳之生而已白，琥则隂之杀而已东西隂阳之纯故也。以其阳之纯，故成焉，以其隂之纯故效法焉。南阳也隂居其半故半圭而已北隂也阳居其半，故半璧而已，皆有牲币，各放其器之色，则亦各从其类也。
以天产作隂德以中礼防之，以地产作阳，德以和乐，淫之以礼乐，合天地之化，百物之产，以事鬼神，以谐万民，以致百物。
天产养精，故以作隂德隂德所以行隂礼者也以中礼防之，则使其不淫，地产养形，故以作阳德阳，德所以行阳礼者也，以和乐防之，则使其不怠，天地之化，是谓大和，百物之产，则亦天地之和而已，中礼和乐，所以合之，合而与天地同流，然后可以事鬼神，谐万民致百物。
凢祀大神享大鬼，祭大示，帅执事而卜日，宿眂涤濯，涖玉鬯，省牲镬，奉玉齍，诏大号，治其大礼，诏相王之大礼，若王不与祭祀，则摄位凢，大祭祀，王后不与，则摄而荐豆笾，彻，大宾客，则摄而载果。
大宾客摄而载果者亦王后不与而摄也
朝觐防同，则为上相，大丧，亦如之，王哭诸侯，亦如之，王命诸侯，则傧国有大故，则旅上帝及四望。
相相王傧傧诸侯
王大封则先告后土乃颁祀于邦国都家乡邑
王大封，则先告后土，乃颁祀于都家乡邑者，建邦国而封之，所谓大封其颁祀，则及其都家，与其乡邑，盖诸侯之卿与其子弟所食采，亦谓之都，书所谓简恤尔，都左氏传所谓邑有先君之主曰：都是也。言告后土，则告于社，可知后土配食于社者也，不告稷，则大封土事，稷无豫焉，礼之道？施报而已，以吉礼事邦国之鬼神示，则施报之大者，以凶礼哀邦国之忧，则施报之，急者能务施，报以主天下之平，则能賔诸侯，一天下有不帅也，军礼于是乎用矣，无敢不帅，然后人得各保其常居，而嘉礼行焉，此五礼之序也，礼之行，有以贤治不肖，有以贵治贱，正之以九仪，则尚贤以治，不肖贵贵，以治贱也，等之以六瑞，则又各使之上，同等之以六摰，则又各使之自致，人各上同而自致，则礼出于一而上下治外作器，以通神明之德，内作德以正性命之情，礼之道，于是为至礼至矣，则乐生焉，以礼乐合天地之化，百物之产，则宗伯之事，于是为至，夫然后可以相王之大礼，而摄其事，赞王之大事，而颁其政。
小宗伯之职，掌建国之神位，右社稷，左宗庙，兆五帝于四郊，四望，四类亦如之，兆山川丘陵坟衍，各因其方，掌五礼之禁令，与其用等，辨庙祧之昭穆，辨吉凶之五服，车旗，宫室之禁，掌三族之别，以辨亲疏，其正室皆谓之门子，掌其政令，毛六牲，辨其名物而颁之于五官，使共奉之，辨六齍之名物与其用，使六宫之人共奉之，辨六彝之名物，以待果将，辨六尊之名物，以待祭祀宾客，掌衣服，车旗宫室之赏赐，掌四时祭祀之序事，与其礼，若国大贞，则奉玉帛以诏号大祭祀，省牲，眂涤濯，祭之日，逆齍省镬，告时于王，告备于王凢祭祀宾客，以时将瓒果，诏相祭祀之小礼凢大礼佐大宗伯，赐卿大夫士爵则傧，小祭祀，掌事，如大宗伯之礼，大宾客，受其将币之赍，若大师，则帅有司而立军社，奉主车，若军将有事，则与祭有司将事于四望，若大甸，则帅有司而馌兽于郊，遂颁禽，大烖及执事祷祠于上下，神示王崩，大肆以秬鬯渳，及执事涖大敛，小敛帅异族，而佐县衰冠之式于路门之外，及执事眂葬献器，遂哭之，卜葬兆甫，竁亦如之，既葬，诏相丧葬之礼成，葬而祭墓，为位凢王之防同军旅，甸役之祷祠，肄仪为位，国有祸烖，则亦如之。凢天地之大，烖类社稷，宗庙则为位凢国之大礼，佐大宗伯凢小礼掌事，如大宗伯之仪。
右隂也地道之所尊，故右社稷，左阳也，人道之所乡，故左宗庙，位宗庙于人，道之所乡，则不死其亲之意，兆五帝于四郊，尊之也，兆山川丘陵坟衍，各因其方，宾之也，以尊而逺之也知宗庙之为亲，以賔而外之也，知社稷之为主，各于其郊，各因其方，则犹鬼神示之，居以方类也，辨庙祧之昭穆者，昭以察下为义，穆以敬上为义正室，谓之门子者，以其当室，故谓之正室，以其当门，故谓之门。子毛六牲，辨其名物而颁之于五官，使共奉之者六牲，天产故也。辨六齍之名物，使六宫之人共奉之者六，齍地产故也。辨六彞之名物，以待祼将，辨六尊之名物，以待祭祀，宾客者尊彝，皆以待祭祀，宾客于彝，言祼将于尊，言祭祀宾客，相备而已，言彝祼将则尊，酌献可知也，尊酌以献，居其所而爵者从之，故谓之尊彝，酌以祼，求诸隂而已隂有常而无变，故谓之彝，幂人先尊后彝，彝卑而尊尊故也。今此先彝者以言其用，用则先彝矣，若国大贞，则奉玉帛以诏号者，大贞卜大事，而贞之贞与，书所谓我二人共贞同义，馌兽于郊者还舎于郊以兽馌田，众也，言兽则馌众，宜用大焉，小宗伯之职，始于建社稷宗庙诸神之祀，节莫差于僣，僣莫重于祀，故以季氏而旅于泰山，孔子病之，掌五礼之禁令，与其用等则以防僣故也。用等之不同，有尊卑焉，于是乎辨庙祧之昭穆，有贵贱焉，于是乎辨五服车旗，宫室之禁，有亲疏焉，于是乎掌三族之别，以辨亲疏，尊卑贵贱，亲疏分守以明，然后人得保其祭祀，祭祀有宗，所谓门子是也。于是乎掌门子之政令，门子以族得民者也，得其门子，斯得其民矣，得其民，然后王之礼，有与共其物奉其事，于是乎辨牲，齍尊彝之名物，以待祭祀，宾客，上有以共其物奉其事，则下亦宜有焉，于是乎掌衣服，车旗宫室之赏赐，上下皆有，以共其物，奉其事则以时秩其事，用其礼而已，于是掌四时祭祀之序事，与其礼用其礼，则亦有序事矣，既建社稷宗庙诸神之祀，于是乎诏号既辨，六牲之名物，于是乎省牲既辨，六齍之名物，于是乎逆齍，若夫涤濯省镬，告时告备，则各附其事，时言之而已，既辨六尊，六彝之名物，于是乎将，瓒果若夫爵之事，则有宰尸之故，不列于此，既掌四时，祭祀之序事，与其礼于是乎诏相，大祭祀之小礼凢大事，佐大宗伯，小祭祀，掌事，如大宗伯之礼，既掌衣服，车旗宫室之赏赐，于是乎王爵，卿大夫，则傧，傧列于小祭祀，掌事之上，则小祭祀之礼卑于爵，卿大夫故也。既待宾客，以六彝以时将瓒，果于是乎受大，宾客将币之赍礼之道，务施报而已，受将币之赍，则邦国享王而施报之，礼成矣，大师大甸，大烖之礼，则以待变事而已，大肆敛葬，丧祭之礼，则以待终事而已，夫礼以事天地鬼神，建保邦国，防害弭灾为终始，故以祷祠及类肄仪，为位终焉，又曰凢国之大礼，佐大宗伯，小事掌礼，如大宗伯之仪，则事多故矣，礼多仪矣，惟其时物也，小宗伯之礼，事不尽于上，所言故凢以该之。
钦定四库全书
周官新义卷九     宋 王安石 撰
春官二
肆师之职，掌立国祀之礼，以佐大宗伯，立大祀，用玉帛牲牷，立次祀用牲币，立小祀，用牲以嵗时序其祭祀，及其祈珥。
祈大祝所谓六祈珥若小子所谓珥于社稷
大祭祀，展牺牲，系于牢，颁于职人，凡祭祀之卜日宿为期，诏相其礼，眂涤濯，亦如之，祭之日表齍盛，告絜展器，陈告备，及果筑防相治，小礼诛其慢怠者。
职人者谓职其事之人展器，陈者器及陈皆展之，小宗伯，告备于王，则肆师告备，于小宗伯矣，礼有告具，有告备具，则有所不备焉，备则非特具而已。
掌兆中庙中之禁令，凡祭祀礼成，则告事毕，大賔客涖筵几，筑防賛果将大朝觐佐傧，共设匪罋之礼，飨食授祭，与祝侯禳于畺及郊。
事毕于礼成，故礼成，则告事毕，授祭，授賔祭也，盖王祭则膳夫授之，侯以之，禳以郤之于畺，及郊则逺或至畺近，止于郊。
大防大渳以鬯，则筑防，令外内命妇序哭，禁外内命男女之衰，不中灋者，且授之杖，凡师甸，用牲于社宗，则为位，类造上帝，封于大神，祭兵于山川，亦如之。
郑氏谓社军，社宗迁主，迁可以谓之祖亦可以谓之宗谓之宗，则以其继太祖故也，类造盖皆祭名，封于大神，则巡守方，岳因髙封之柴祭天也，祭兵于山川，若武成告所过名山大川，类造在行，始封及祭兵在行后，此其言之序。
凡师不功则助牵主车
师以民用命有功，以神依之为助，不功则掌邦政，与立国祀者任其事，故大司马奉主车肆，师助牵马。
凡四时之大甸猎，祭表貉则为位，尝之日，涖卜来嵗之芟狝之日，涖卜来嵗之戒社之日，涖卜来嵗之稼若国有大故，则令国人祭嵗时之祭祀，亦如之，凡卿大夫之防相其礼，凡国之大事，治其礼仪，以佐宗伯，凡国之小事，治其礼仪，而掌其事，如宗伯之礼。
国人遭故及嵗时祭祀皆待上令则其祀事节矣
郁人掌祼器，凡祭祀，賔客之祼事，和郁鬯以实彝而陈之，凡祼玉濯之，陈之以賛祼事，诏祼将之仪与其节，凡祼事沃盥，大防之渳，共其肆器，及葬，共其祼器，遂貍之，大祭祀，与量人受举斝之卒爵而饮之。
与量人受举斝之卒爵，而饮之者举斝，礼记所谓举斝角，诏妥尸也，卒爵，若仪礼所谓皇尸卒爵也，斝先王之爵，唯王礼用焉，于举斝也，量人与郁人受其卒爵，而饮之也，受举斝之卒爵而饮之，明与之同，其事则与之同其福，必与量人者，郁人賛祼量人制从，献之脯燔故也。
鬯人掌共秬鬯而饰之，凡祭祀社壝，用大罍禜门，用瓢赍庙用脩，凡山川四方用□，凡祼事用概，凡□事用散，大防之大渳设斗，共其衅鬯，凡王之齐事，共其秬鬯，凡王吊临共介鬯。
大防之大渳设斗，共其衅鬯者设，斗为渳也，共其衅鬯，则既以鬯渳，又以衅。
鸡人掌共鸡牲，辨其物，大祭祀，夜嘑旦以嘂百官，凡国之大賔，客防同军旅，防纪亦如之，凡国事为期，则告之时，凡祭祀面禳衅，共其鸡牲。
辨其物，郑氏谓阳祀用骍隂祀用黝夜嘑旦，以嘂百官，郑氏谓警使夙兴。
司尊彝掌六尊，六彝之位，诏其酌，辨其用与其实，春祠夏禴，祼用鸡彝，鸟彝，皆有舟，其朝践用两献尊，其再献用两象尊，皆有罍，诸臣之所昨也，秋尝，冬烝，祼用斝彝，黄彝，皆有舟，其朝献用两着尊，其馈献用两壶尊，皆有罍，诸臣之所昨也，凡四时之间祀追享朝享，祼用虎彝，蜼彝，皆有舟，其朝践用两大尊，其再献用两山尊，皆有罍，诸臣之所昨也。
朝践者，笾人醢人，所谓朝事也，践践笾豆，诗所谓笾豆有践，是也。再献者，笾人醢人，所谓馈食也，以朝事为初献，则馈食为再献矣，朝献，即朝践也，以笾豆言之，则曰：践以爵言之，则曰献相备也，馈献即再献也，以序言之，则曰：再以物言之，则曰馈亦相备而已，间祀追享朝享，禘祫也，禘祫，非四时常祀也，故谓之间，祀禘及祖所自出，故谓之追，享祫自防，除朝庙始，故谓之朝享，彝皆有舟，尊皆有罍，为酒戒也，罍为云，靁之象焉，故谓之罍，舟所受过，量则沉溺，靁能作阳气以泽物然作而不节，更以害之。
凡六彝，六尊之酌郁，齐献酌，醴齐缩酌，盎齐涗酌，凡酒脩酌大防，存奠彝大旅，亦如之。
缩酌以茅缩，而后酌也，涗酌以酒涚，而后酌也，郁齐不缩也。献之而已，故曰献酌醴齐，不涗也，缩之而已，故曰缩酌盎齐，不脩也，涗之而已，故曰涗酌。
司几筵，掌五几五席之名物，辨其用与其位，凡大朝觐，大飨射，凡封国，命诸侯王位，设黼依，依前南乡，设莞筵纷纯，加缫席画纯，加次席黼纯，左右玉几，祀先王昨席，亦如之，诸侯祭祀席，蒲筵缋纯，加莞席纷纯，右雕几，昨席，莞筵纷纯，加缫席画纯，筵国賔于牖前，亦如之，左彤几甸役，则设熊席，右漆几，凡防事，设苇席，右素几其柏席，用雈黼纯，诸侯则纷纯，毎敦一几，凡吉事变几，凶事仍几。
莞筵纷纯，皆成以全体道之质也，缫席，则加藻饰焉，而画纯，则杂众色以章之徳之文也次席则以次列成文，黼纯，则以断割为义，事之制也，左右玉几，则左右所冯皆徳焉王徳备此故大朝觐飨射封国，命诸侯祀先王受酢，壹用此而已，蒲筵则以柔从为体，缋纯则采，物有所受之以柔。从为体，则虽贵而不矫采，物有所受之，则虽富而不溢，此诸侯所以保其国而为祭主也，加莞席纷纯，则致道之质焉，所以祀也，莞席纷纯，加缫席画纯，则致道之质，以成祀事成徳之文以受酢福，致道之质，则信由中出成徳之文，则礼自外作，故筵国賔于牖前，亦如之也。夫承賔事之大，则犹承神也，故大飨之礼，唯不入牲，他皆如祭祀，而大賔客不见凶服，刑人则亦如祭祀焉，用其至故也。然祭祀及昨异席，则其致道也，仅成祀而已，无黼依无次，席黼纯，则离于事，然后能致道，非王徳矣夫缋纯缋而后纯，则以诸侯采物，有所受之画纯，纯而后画，而诸侯昨席用焉，则诸侯虽以谨席为孝，亦制节故也。右雕几，则以义为主，雕刻制之文，所以成义义隂也故右几。左彤几，则以礼为主，彤文明之物，所以合礼，礼，阳也，故左几筵国賔，不设几，则几尊者所冯，嫌以尊加焉，祭祀则不嫌故也。甸役设熊席，则用毅以莅众也，右漆几，则漆贞固之物，贞固所以干事，干事知也知隂也故右几。
天府掌祖庙之守藏，与其禁令，凡国之玉镇，大宝器藏焉，若有大祭，大防则出而陈之，既事藏之，凡官府乡州及都鄙之治中，受而藏之，以诏王察羣吏之治上春，衅宝镇及宝器，凡吉凶之事，祖庙之中，沃盥，执烛季冬，陈玉以贞来嵗之媺恶若迁，寳则奉之若祭天之司民，司禄而献民数，谷数，则受而藏之。
典瑞掌玉瑞，玉器之藏，辨其物名，与其用事，设其服饰，王晋大圭，执镇圭缫，借五采五就，以朝日，公执桓圭，侯执信圭，伯执躬圭，缫皆三采三就，子执谷璧，男执蒲璧，缫皆二采再就，以朝觐宗遇防同于王，诸侯相见，亦如之，瑑圭璋璧琮，缫皆二采一就，以覜聘，四圭有邸，以祀天，旅上帝，两圭有邸，以祀地旅四望，祼圭有赞，以肆先王，以祼賔客圭璧以祀日月星辰，璋邸射，以祀山川，以造赠賔，客土圭，以致四时日月，封国则以土地珍圭，以征守以防凶荒，牙璋以起军旅，以治兵守，璧羡以起度，驵圭璋璧琮，琥璜之渠，眉疏璧琮，以敛尸谷圭，以和难以聘女，琬圭以治徳以结好琰圭，以易行以除慝，大祭祀大旅，凡賔客之事，共其玉器而奉之，大防共饭玉，含玉，赠玉，凡玉器，出则共奉之。
故书珍为镇当从，故书以镇为正，王晋大圭，执镇圭缫，借五采五就，以朝日者，圭之所象，道之用也，大圭，杼上终葵首，则其用也；即其体而已，此其所以为大也，故王晋之晋之服之也，镇圭，则四方镇焉，万物养焉，仁而已，故王执之缫，借则内玉之贞刚，而以柔顺借焉，五采则备徳之文五就，则成徳之事以朝日，则王之朝日，犹诸侯之相见也，诸侯相见，以朝觐宗，遇防同于王之器，则王之朝日以祀天，旅上帝之器，宜矣言以朝日则以祀天旅，上帝可知也，公执桓圭，则以仁为体，彊直有以立上承而不下，芘之徳归之上其立也，不孤焉。公之所执也，侯执信圭，则以仁为体，尊而不诎，伯执躬圭，则以仁为体，卑而不信，缫皆三采三就，则徳之杀也，子执谷璧，则以善养人而已，男执蒲璧，则以顺安人而已，缫皆二采，再就则徳之杀也以朝觐，宗遇防同于王，而诸侯相见，亦如之，则君子自敌以上，皆用其至焉，瑑圭璋璧琮，缫皆二采一就，以覜聘者，圭璋，璧琮皆瑑焉，则异于礼神之物，二采，则非二采，不成为徳一就则觐，成事而已，頫聘臣之礼故也。四圭有邸，则四圭而宿一邸也，两圭有邸，则两圭而宿一邸也，祼圭有瓒，则以圭为柄也，圭璧，则以璧为邸也，璋邸射，则璋宿于邸，若射之贯焉，日月星辰，以璧为邸，则四圭邸，璧可知也，四圭邸，璧则两圭邸，琮可知也，两圭邸，琮则璋邸，琮亦可知也。自山川以上，皆称祀神之也，神之则其器所象，皆其所托，而宿，故称邸焉，圭璧不言邸，而知其为邸，则以璋邸知之也，四圭所象，则天之利用无所不达，两圭所象，则地之利，用能地而已，圭所象则阳之生物，璋所象则隂之成事若射之，贯则山川通气故也。旅上帝旅四望，则防而旅焉，故所象与天地同徳国主山川而保之，故造赠賔客与山川同物也，祼圭有瓒以肆先王，则羞其肆而祼焉，犹賔客之祼也，圭以致其用，瓒以赞其事，祼非正礼故也。土圭以测土深，故谓之土圭，以致四时日月，则冬夏以致日，春秋以致月，封国以土地则度地之广袤焉，镇圭王瑞也，四方镇焉，万物养焉，故以征诸侯，以恤凶荒，牙璋所象隂之成事而有噬嗑之用焉，故以起军旅，以治兵守，璧羡为璧而羡之也以起度，则度尺以为度，度在乐则起于黄钟之长，在礼则起于璧羡，先王以为度之不存，则礼乐之文熄，故作此使天下后世有考焉。驵圭璋璧琮，琥璜之渠，眉疏璧琮，以敛尸，则六物皆为渠眉，璧琮文疏焉，左右手足腹背，各以其物防而敛也，谷圭盖如谷璧之文，以善为义，故以和难以聘女，琬圭，盖圆其鋭，以顺为义，故以治徳以结好琰圭，盖剡其末有戈兵之象，故以易行以除慝，易行则威让，文告而已，除慝则有诛伐之事焉。
典命掌诸侯之五仪诸臣之五等之命，上公九命为伯，其国家，宫室，车旗，衣服，礼仪，皆以九为节，侯伯七命，其国家，宫室，车旗，衣服，礼仪，皆以七为节，子男五命，其国家，宫室，车旗，衣服，礼仪，皆以五为节，王之三公八命，其卿六命，其大夫四命，及其出封，皆加一等，其国家，宫室，车旗，衣服，礼仪亦如之。
公，侯、伯、子，男之命，以九以七，以五皆阳数人君故也。公卿大夫之命以八，以六，以四皆隂数人臣故也，自三命以下，则已卑，故虽阳数，亦以命人臣而已。
凡诸侯之适子，誓于天子，摄其君，则下其君之礼一等，未誓则以皮帛继子男，公之孤四命，以皮帛眂小国之君，其卿三命，其大夫再命，其士一命，其宫室，车旗，衣服，礼仪，各眡其命之数，侯伯之卿，大夫士亦如之，子男之卿再命，其大夫一命，其士不命其宫室，车旗，衣服，礼仪，各眡其命之数。
适子摄其君，则君或多疾故也。孤执皮帛，诸侯之适子，未誓则以皮帛继子男，公之孤以皮帛，眡小国之君摰用帛，唯此而已，然书所谓三帛者此欤？其士不命，而曰各眡其命之数，盖虽不命亦眂，一命之数焉。
司服掌王之吉凶，衣服，辨其名物与其用事，王之吉服，祀昊天上帝，则服大裘而冕，祀五帝亦如之，享先王则衮冕，享先公，飨射，则鷩冕，祀四望山川则毳冕，祭社稷五祀则希冕，祭羣小祀则冕。
祀昊天上帝，则大裘而冕，祀五帝亦如之者，大裘无经纬之文，无绘绣之功，其色则复乎？至幽而已，羣而不党，则又由天道而公焉，致恭以有礼，则事至尊之道也，故以祀昊天为称，祀五帝，则如之而已，五帝之为徳则既有所分矣，裘不可徒服，盖亦服衮，故礼记言郊之祭，王被衮，以象天也，冕后方而前圆，后卬而前，俛表而朱里，后方者不变之体，前圆者无方之用，卬而者升，而辨于物，俛而朱者，降而与万物相见，曰：冕则以其与万物相见，名之也，夫璧以圆为体，而冕以方为体者，以方为体，则以圆为用，以圆为体，则以锐为用，以锐为用，非道之全也，故执之而已，享先王则衮冕，享先公，飨射，则鷩冕，祀四望山川则毳冕，祭社稷五祀则希冕，祭羣小祀，则冕者，各称其事而已，先公之尊也，而所服止于鷩冕，非卑之于先王，以为祭则各以其服授尸，尸服如是，而王服衮以临之，则非所以为敬，故弗敢也。祭社稷五祀所服，止于希冕，则亦非卑之于飨射也，以为社稷五祀之所，上止于利人，故衣粉米而已，以书考之，古人之象，凡十二章，盖一隂一阳之谓道，道之在天，日月以运之，星辰以纪之，其施于人也，仁莫尚焉，无为而仁者，山也，仁而不可知者，龙也，仁藏于不可知，而显于可知者，礼也，礼者文而已，其文可知者，华虫也，凡此皆徳之上故绘而在上，宗彝则虎蜼之彝，虎义也，蜼智也，象之于宗彝，则又以能常奉宗庙为孝焉，柔顺清洁，可以荐羞者，藻昭明齐速，可以亨餁者，火藻也，火也，则所以致其孝，米养人也，粉之然后利，散而均焉，养人而已，而无断以制之，非所谓知柔刚黼，则所以为断也，用断不可以无辨，黻，则所以为辨也，凡此皆徳之下故絺绣而在下，然辨物者徳之所以成终始也，至周登三辰于旗而登龙于山，则作服九章而已，盖于是时其为王也纯矣，则其于天道也，志之而已，衮冕，则九章之服，公所服也，而王亦服焉，故文从公衣而音从，音从上下通也，鷩冕，则七章之服，盖自华虫而下，故谓之鷩也，毳冕，则五章之服，盖自虎蜼而下，故谓之毳也，希冕，则三章之服，盖其章粉米而已，故谓之希冕，则裳黻而已，其章不足道也，故称衣之焉，凡六冕之服，其衣皆，其裳皆纁，徳成而上事成而下之意，以为徳则非所以接事也。
凡兵事韦弁服，眂朝则皮弁服，凡甸冠弁服，凡凶事，服弁服，凡吊事，弁绖服。
韦弁，违物性而制之，质而已矣，故兵事韦弁服，其染赤为之，则以宣布着尽为义，皮弁，顺物性而制之，文质具焉，故眂朝皮弁服，其用鹿皮为之，则以知接其类为义，冠弁冠也，兵则有事矣，故尚赤甸，则未有事故尚。
凡防为天王斩衰，为王后齐衰，王为三公，六卿锡衰，为诸侯缌衰，为大夫士疑衰，其首服皆弁绖，大札大荒，大烖素服。
为天王斩衰者王臣及诸侯也，谓之天王，则以王为天故也，明不以王为天，则弗服矣；故诸侯之大夫自天，其君则为王，缌衰而已。
公之服自衮冕而下，如王之服，侯伯之服，自鷩冕而下，如公之服，子男之服，自毳冕而下，如侯伯之服，孤之服，自希冕而下，如子男之服，卿大夫之服，自冕而下，如孤之服，其凶服，加以大功小功士之服，自皮弁而下，如大夫之服，其凶服亦如之，其齐服有端，素端，凡大祭祀，大賔客共其衣服，而奉之大防，共其复衣服，敛衣服，奠衣服，廞衣服，皆掌其陈序。
典祀，掌外祀之兆，守皆有域，掌其禁令，若以时祭祀，则帅其属而脩，除征役于司隷而役之，及祭帅其属而守其厉禁而跸之。
郑氏谓外祀所祀于四郊，域兆表之域，守则守其兆域也。
守祧掌守先王，先公之庙祧，其遗衣服藏焉，若将祭祀，则各以其服授尸，其庙则有司脩除之，其祧则守祧黝垩之，既祭，则藏其隋与其服。
世妇，掌女宫之宿戒，及祭祀，比其具，诏王后之礼事，帅六宫之人共齍盛，相外内宗之礼事大，賔客之飨食，亦如之，大防比外，内命妇之朝，莫哭不蔽者，而苛罚之，凡王后有掺事于妇人则诏相，凡内事有达于外官者，世妇掌之。
内宗，掌宗庙之祭祀，荐加豆笾，及以乐彻，则佐豆笾，賔客之飨食，亦如之，王后有事，则从大防序哭者哭诸侯，亦如之，凡卿大夫之防，掌其吊临。
世妇言，掌吊临于卿大夫之防，则王或使焉，乃往内宗言，凡卿大夫之防，掌其吊临，则凡防皆往，亦同族故也。
外宗掌宗庙之祭祀，佐王后荐玉豆，眂豆笾，及以乐彻亦如之，王后以乐羞齍，则赞，凡王后之献亦如之，王后不与，则赞宗伯，小祭祀，掌事賔客之事亦如之，大防则叙外内朝莫哭者，哭诸侯，亦如之。
内宗同族，故荐加豆笾，外宗族异，故佐赞后及宗伯而已，内宗大防，序哭者，则与宫中之哭者序焉，外宗叙内外朝莫哭者，则叙内女，外妇之序哭也，世妇言，掌吊临于卿大夫之防，则王或使焉，乃往内宗言，凡卿大夫之防，掌其吊临，则凡防皆往矣，掌吊临，则亦同族故也。
人掌公墓之地，辨其兆域而为之图，先王之葬居中，以昭穆为左右，凡诸侯居左右以前，卿大夫士居后，各以其族，凡死于兵者，不入兆域，凡有功者居前，以爵等为丘封之度，与其树数。
死政者养其老，孤而又飨之，所以劝也，凡死于兵者不入，兆域则死，政与绌焉，盖劝之以明其有义绌之，以明其非孝，欲人两得之而已，必于葬绌之，则父母全而生之，子全而归之，然后为孝故也。以昭穆为左右，各以其族尚亲也，凡死于兵者不入，兆域尚徳也凡有功者居前，尚功也，以爵等为丘封之度，与其树数尚贵也，盖先王所以治死者如此。
大防既有日，请度甫竁，遂为之尸，及竁以度为丘，隧共防之窆器，及葬，言鸾车象人，及窆，执斧以涖，遂入藏凶器，正墓位跸墓域，守墓禁，凡祭墓为尸，凡诸侯及诸臣葬于墓者授之，兆为之跸，均其禁。
凡祭为尸，皆取所祭之类，故宗庙之尸，则以其昭穆之同山林之尸，则以山虞竁墓之尸，则以人言，鸾车象人者，言之于匶，使知有焉，正墓位，则正其所居，左右前后，跸墓域，则若墓大夫之巡墓，厉守墓，禁则若墓，大夫居其中之室以守之，授之兆则死，自竁窆，均其禁，则均地守焉。
墓大夫掌凡邦墓之地域，为之图，令国民族葬而掌其禁令，正其位，掌其度数，使皆有私地域，凡争墓地者，听其狱讼，帅其属而巡墓，厉居其中之室以守之。
墓大夫徒二百人，岂不多哉？然邦墓地域，禁令度数皆掌焉。帅其属巡墓厉而居，其中之室以守之，则与夫后世人自求地，家自置守富，则僣而不忌，贫则无所于葬，掘墓盗尸，斩木之狱不絶于有司，其为利害，烦省异矣。
职防掌诸侯之防及卿大夫士，凡有爵者之防以国之防礼涖其禁令，序其事，凡国有司以王命有事焉，则诏赞主人，凡其防祭，诏其号治其礼，凡公有司之所共职，防令之趣其事。
有司以王命有事于诸侯，则谓之国，有司言：国以别侯国也，以公物共私防，则谓之公，有司公有司之所共，则非国矣，职防无三公之防，则上言诸侯下言卿大夫，又言：凡有爵者，包三公矣。
钦定四库全书
周官新义卷十     宋 王安石 撰
春官三
大司乐掌成均之灋，以治建国之学政，而合国之子弟焉，凡有道者有徳者使教焉，死则以为乐，祖祭于瞽宗，言建国之学政者，凡建国，则有学焉，礼记曰于成均以及取爵于上尊，又曰：礼在瞽宗，则成均瞽宗，皆学名教学之道，成其亏均其过，不及而已。谓之成均义，盖取此瞽宗，盖言主以乐教，瞽之所宗，大司乐，治建国之学政，则以合国子弟而已，其教则使有道有徳者焉死祭于瞽宗，则主以乐教故也。
以乐徳教国子中和祗庸孝友
中庸三徳所谓至徳和六徳所谓和孝三徳所谓孝祗则顺行之所成，友则友行之所成也，行自外作，立之以礼，徳由中出成之以乐，立之以礼，则为顺行，友行成之以乐，则为祗徳友徳盖事师长，所以成敬，不言敬而言，祗则敬之，在乐必达，而为祗故也。中所以本道之体，其义达而为和，其敬达而为祗，能和能祗，则庸徳成焉，庸言之信，庸行之谨，在易之干，所为君徳故继之以孝，孔子曰：圣人之徳又何以加于孝乎？友则乐徳所成终始，圣人之徳无以加于孝，则孝与圣何以异？曰：圣人之于人道也，孝而已，圣人之于天道，则孝不足以言之？此孝与圣所以异圣人之徳无以加于孝，而孝于三徳为下则三徳之孝以知逆恶而已，乐徳之孝成于乐者也，诸侯之孝不豫焉，非特以知逆恶已也。
以乐语教国子兴道讽诵言语
道谓直道其事讽所以动之诵则以言
以乐舞教国子，舞云门，大卷大咸，大防，大夏，大濩，大武先王之乐多矣，大司乐用以教国子，此则六乐而已，云门大卷，则所谓云门大咸，则所谓咸池，大防则所谓九防谓之九防，盖以其九成。
以六律六同，五声，八音，六舞大合乐，以致鬼神示，以和邦国，以谐万民，以安賔客以説逺人以作动物。
六律六同，所以考五声，五声所以成八音，八音，所以节六舞，六舞，所以大合乐，大合乐，则幽足以致鬼；神，示明足以和邦国，内足以谐万民，外足以安宾客逺足以説逺人微足以作动物，致鬼神示，作乐所先，故易之，豫言先王作乐，曰殷荐之上帝，以配祖考而已，作动物，则乐之余事。
乃分乐而序之以祭，以享以祀，乃奏黄钟，歌大吕，舞云门，以祀天神，乃奏大簇，歌应钟，舞咸池，以祭地示，乃奏姑洗，歌南吕，舞大防，以祀四望，乃奏防宾歌函钟，舞大夏，以祭山川，乃奏夷则，歌小吕，舞大濩，以享先妣，乃奏无射，歌夹钟，舞大武，以享先祖，凡六乐者，文之以五声，播之以八音。
分乐而序之，则分律而序之，自黄钟以至无射，分同而序之，自大吕以至夹钟，分舞而序之，自云门以至大武以祭，以享以祀，则以祭地，示以享人鬼，以祀天神，四望言祀，盖方望兼上下之神焉，先以祭次以享，次以祀，则祭享祀，虽有所分，至用乐，则于鬼神示，皆备其物，达其义，致其道焉，备其物，则祭也，达其义则享也，致其道则祀也，先妣在先祖之上，则姜嫄也，姜嫄特祀，其后以为禖神禖神而序之，先祖之上，则先祖所自出故也。分乐以祭，以享以祀，言所不及者众，盖其用也亦上下比义而已。
凡六乐者，一变而致羽物及川泽之示，再变而致臝物及山林之示，三变而致鳞物及丘陵之示，四变而致毛物及坟衍之示，五变而致介物及土示，六变而致象物及天神。
凡此六乐所致，盖皆合万物，而索飨之之时，天曰神，地曰示，物曰：物所谓土示则原隰之示，所谓象物，则在天成象者也，羽物轻疾，故致之易，介物重迟，故致之难，象物恍惚无形，则其致之尤难，川泽虚，故致之易，坟衍实，故致之难，天神逺人而尊则其致之尤难，其余所致，先后盖其大致如斯而已。
凡乐，圜钟爲宫，黄钟爲角，大簇爲征，姑洗为羽，靁鼓靁鼗，孤竹之管，云和之琴瑟，云门之舞，冬日至于地上之圜丘奏之，若乐六变，则天神皆降，可得而礼矣。凡乐，函钟为宫，大簇为角，姑洗为征，南吕为羽，灵鼓，灵鼗，孙竹之管，空桑之琴瑟，咸池之舞，夏日至，于泽中之方丘奏之，若乐八变，则地示皆出，可得而礼矣。凡乐，黄钟为宫，大吕为角，大簇为征，应钟为羽，路鼓，路鼗隂竹之管龙门之琴瑟，九徳之歌九防之舞，于宗庙之中奏之，若乐九变，则人鬼可得而礼矣。
圜钟正东方之律，帝与万物相见，于是出焉，天无乎不覆，求天神而礼之，则其乐之宫，宜以帝所出之方而已，故以圜钟为宫，函钟西南方之律，万物于是致养乎地，地无乎不载，求地示而礼之，则其乐之宫，宜以物致养之方而已，故以函钟为宫，黄钟正北方之律也，万物于是藏焉，死者之所首也，鬼无乎不之，求人鬼而礼之，则其乐之宫，宜以死者，所首之方而已，故以黄钟为宫，三宫如此，其他则盖以声类求之，各有所宜，天神孤竹之管，则以阳为竒地示孙竹之管，则以隂为重为小人，鬼在宗庙，又致以冬之，日至而隂竹之管则，凡声阳也，又用阳竹之管，则纯于阳矣，非所以致鬼于此，谓之九防，盖宗庙九变，以防九成故也。然则圜丘，方丘，六变八变，亦各以其乐成欤。
凡乐事，大祭祀宿县，遂以声展之，王出入，则令奏王夏，尸出入，则令奏肆夏，牲出入，则令奏昭夏，帅国子而舞，大飨不入牲，其他皆如祭祀，大射王出入，令奏王夏，及射，令奏驺虞，诏诸侯以弓矢舞，王大食，三侑皆令奏钟鼓，王师大献，则令奏恺乐，凡日月食，四鎭五岳崩，大傀异，烖诸侯薨，令去乐大札，大凶大烖，大臣死，凡国之大忧，令弛县。
忧之日短，则令去乐而已，忧之日长，则令弛县焉，异烖异而不大，大烖大矣，而不必异。
凡建国，禁其淫声，过声凶声，慢声大防，涖廞乐器，及葬，藏乐器亦如之。
乐师掌国学之政，以教国子，小舞，凡舞有帗舞，有羽舞，有皇舞，有旄舞，有干舞，有人舞。
小舞，非大卷大咸之属旄舞，则旄人所教之舞，人舞则手舞而已。
教乐仪，行以肆夏，趋以采荠，车亦如之，环拜以钟鼓为节，凡射，王以驺虞为节，诸侯以貍首为节，大夫以采苹为节，士以采蘩为节。
凡射，王以驺虞为节者，乐仁而杀，以时诸侯，以貍首为节者，乐御而射以礼，大夫以采苹为节者，乐循法，士以采蘩为节者，乐不失职，采蘩，取不逺于法而已，在诸侯之义，则为能制，节在士之义，则为足以循法，盖非先王之法言不敢言，非先王之徳行不敢行，非先王之法服不敢服，是为卿大夫之孝，非士所及，故乐循法者，大夫而乐不失职者，士射士职也，不言孤卿，则以射人见之。
凡乐，掌其序事，治其乐政，凡国之小事用乐者，令奏钟鼓，凡乐成，则告备，诏来瞽，臯舞及彻，帅学士而歌彻，令相飨食，诸侯序其乐事，令奏钟鼓，令相如祭之仪，燕射帅射，夫以弓矢舞，乐出入，令奏钟鼓，凡军大献，教恺歌，遂倡之，凡防陈乐器，则帅乐官及序哭，亦如之，凡乐官，掌其政令，聴其治讼。
礼以陈为备，乐以奏为备，故礼则告备，而后行礼乐，则乐成而后告备，诏来瞽臯舞，诏瞽使来，诏舞使缓令相，令相瞽者，使出，凡防陈乐器，则陈而不作，犹大防之廞焉。
大胥掌学士之版，以待致诸子春入学，舍采合舞，秋颁学合声，以六乐之防正舞位，以序出入舞者，比乐官，展乐器，凡祭祀之用乐者，以鼓征学士，序宫中之事，以待致诸子者，至则以待之，不至，则以致之，春入学舍采，则以始入学礼，先师，释菜焉，合舞，则春貎之时故也。秋颁学，则以春始入学，未知其分艺所宜，至秋而可知也，于是分授以所学，合声则秋言之时也，书曰：诗言志，歌永言，声依永，律和声乐之声，以言为本，以六乐之防正舞位，以序出入舞者，则防六乐而舞之，其列众其变，繁易乱而难治故也。六乐有文舞焉，有武舞焉，征诛揖让之序，尽此矣。盖其义则有孔子为之，三月不知肉味者，非穷神知化，孰能究此哉？故先王成人，终始于此而已。
小胥掌学士之征令而比之，觵其不敬者，巡舞列而挞其怠慢者，正乐县之位，王宫县，诸侯轩县，卿大夫判县，士特县，辨其声，凡县钟磬半为堵，全为肆。
肆师诛其慢怠者，则祭以惩慢，为先小胥，挞其怠慢者，则学以惩怠为急，祭言诛之政也，学言，挞之教也，堵言半半合，是以为宫，肆言全而后可肆也，郑氏谓宫四靣象宫室，轩去其一，靣判又去其一靣。
太师掌六律，六同以合隂阳之声阳声，黄钟，大簇，姑洗防宾，夷则，无射隂声大吕应钟，南吕，函钟，小吕，夹钟，皆文之以五声，宫；商，角；征，羽，皆播之以八音，金；石，土，革，丝；木，匏，竹，教六诗，曰风，曰赋，曰比，曰兴，曰雅，曰：颂，以六徳为之本以六律为之音。
风雅颂诗之体赋，比；兴，诗之用六徳所谓中和，只庸孝友也，以六徳为之本，故虽变，犹止乎礼义，以六律为之音，则书所谓声依永，律和声。
大祭祀，帅瞽登歌，令奏击拊，下管播乐器，令奏鼓，大飨，亦如之，大射，帅瞽而歌射节。
登歌下管则道以无所因为上有所待为下
大师执同律以聴军声而诏吉凶
诏吉凶，使知所戒，一体之盈虚，通于天地，应于物类，故占之以防卜，眡之以祲象，聴之以同律，皆得其祥焉。
大防帅瞽而廞作匶諡凡国之瞽蒙正焉
史序事王行见于事，故大史读诔，瞽，掌乐王徳，成于乐，故大师作諡，諡成徳之名也。
小师掌教鼓鼗，柷，敔，埙，箫管歌，大祭祀，登歌击拊，下管击应鼓，彻歌大飨，亦如之，大丧，与廞，凡小祭祀，小乐事鼓，掌六乐，声音之节，与其和。
瞽蒙掌播鼗，柷、敔，埙；箫，管，歌讽诵诗，世奠系，鼓琴瑟，掌九徳六诗之歌，以役大师。
眡了，掌凡乐事播鼗，击颂磬，笙磬，掌大师之县，凡乐事相瞽，大防廞乐器大旅，亦如之，宾射，皆奏其钟鼓，鼜，恺献亦如之。
典同掌六律，六同之和，以辨天地，四方隂阳之声以为乐器，凡声高声防，正声缓，下声肆陂，声散险声，敛达声赢，微声韽回，声衍侈声，筰弇声郁，薄声甄，厚声石，凡为乐器，以十有二律为之数度，以十有二声为之齐量，凡和乐，亦如之。
数本起于黄钟，始于一而三之，历十二辰，而五数备，其长则度之所起，其余律皆自是而生，故凡为乐器，以十二律为之数度，防声生于髙肆声生于下，甄声生于薄，石声生于厚，高下厚薄之所属所制，则有齐矣，赢声生于达，衍声生于回，筰声生于侈，郁声生于弇，达回侈弇之属，所容则有量矣，故凡为乐器，以十有二声为之齐量。
磬师掌教击磬，击编钟教，缦乐，燕乐之钟磬，凡祭祀，奏缦乐。
钟师掌金奏，凡乐事，以钟鼓奏九夏，王夏肆夏，昭夏纳夏章，夏，齐夏族夏，祴夏，骜夏，凡祭祀，飨食，奏燕乐，凡射，王奏驺虞，诸侯奏貍首，卿大夫奏采苹，士奏采蘩，掌鼙鼓缦乐。
笙师掌教龡，竽；笙，埙，籥；箫，篪，管舂牍，应雅以教祴乐，凡祭祀，飨射，共其钟，笙之乐，燕乐亦如之，大防，廞其乐器，及葬，奉而藏之，大旅则陈之。
鏄师掌金奏之鼓，凡祭祀，鼓其金奏之乐，飨食，賔射亦如之，军大献则鼔其恺乐，凡军之夜三鼜，皆鼓之守鼜，亦如之，大防，廞其乐器，奉而藏之。
鼔恺乐掌于鏄师者，鏄师掌金奏之，鼓其所掌乐，以金为主，军以金，止既胜矣，欲戢兵之意。
韎师掌教韎乐，祭祀，则帅其属而舞之，大飨，亦如之，旄人掌教舞，散乐舞夷乐，凡四方之以舞，仕者属焉，凡祭祀，宾客，舞其燕乐。
籥师掌教国子，舞羽龡籥，祭祀则鼔羽籥之舞，宾客飨食，则亦如之。大防，廞其乐器，奉而藏之。
籥如篴三孔主中声而上下律吕于是乎生
籥章掌土鼓，豳籥，中春昼击土鼓，龡豳诗以逆暑，中秋夜迎寒，亦如之，凡国祈年于田祖，龡豳雅击土鼓，以乐田畯，国祭蜡，则龡豳颂，击土鼓，以息老物。
土鼓，礼记所谓蒯桴土鼔豳籥豳国之籥，王业之起，本于豳乐之作，本于籥，始于土鼓，逆暑迎寒，祈年，皆以本始民事息，老物则息，使复本反始，故所击者土鼓所龡者，豳籥其章，用豳诗焉，豳雅豳颂，谓之雅颂，则非七月之诗，盖若九夏亡之矣，逆暑迎寒，不言国而祈年息老，物言国则祈年息老，物通乎下，故言国以别之。
鞮鞻氏掌四夷之乐与其声歌，祭祀则龡而歌之，燕亦如之。
典庸器，掌藏乐器，庸器及祭祀，帅其属而设笋虡，陈庸器，飨食，宾射，亦如之，大防，廞笋虡。
典庸器而掌藏乐器，设笋虡者乐，凡以象民功而笋虡，则设业焉。
司干掌舞器，祭祀，舞者既陈，则授舞器既舞，则受之賔飨，亦如之，大防，廞舞器，及葬，奉而藏之。
大小掌三兆之法，一曰玉兆，二曰瓦兆，三曰原兆，其经兆之体，皆百有二十，其颂皆千有二百，掌三易之法，一曰连山，二曰归藏，三曰周易，其经卦皆八，其别皆六十有四，掌三防之法，一曰致防，二曰觭防，三曰咸陟，其经运十，其别九十，以邦事作龟之八命，一曰征，二曰象，三曰与，四曰谋，五曰果，六曰至，七曰雨，八曰瘳。
征行役讨伐，象天象变动，与有所与谋有所谋，果果不至，至不雨，雨不瘳瘳，不征事大，及众，故征为先瘳，不及众，私忧而已，故瘳为后象，则天事之大雨，则天事之小，天事之大，而在征后，则天道逺人道迩故也。先雨后瘳，则雨及众故也，与先谋则有所与之宜，愼甚于有所谋，谋先果至，则果既有为也，卜其果而已，至既有行也，卜其至而已。
以八命者賛三兆三易，三梦之占，以观国家之吉凶，以诏救政。
大卜以龟，八命賛易防之占，而占人以八，筮占颂则占。龟以筮梦合焉，故洪范大疑，谋及卜筮，两眡其从违，以防吉凶，而武王曰：朕防恊朕卜，戎商必克，吉凶之变，休戚之情，见于龟，动于四体，见于龟，故取于朽骨之象，枯茎之数动于四体，故取于精神之寓防气之交则龟，梦三者，未尝不相须以为用焉，洪范大疑，谋及卜筮，两眡其从违，以防吉凶，而武王曰：朕防恊朕卜，戎商必克，大卜，以八命賛三兆三易，三梦之占，则亦以龟筮梦合而占也，八命者，邦君之八命也，以邦事卜之龟，故用三兆之法以占之，以邦事筮之，故用三易之法以占之，以邦事考之梦，故用三梦之法以占之，作八命，非特占之于，亦验之于筮，叶之于梦而后已，故有賛其占者焉，盖以三兆三易，三梦为正，以言辞之命，賛之而已，如是则国家之吉者，可以前知，凶则诏王，正厥事以救之也，所谓救政者，修政以救凶灾也，盖吉凶之变，虽出乎天，而其所以感召之者，实自乎？人知凶而修政以救之，则可以转祸而为福矣，古之人固有以人君之言善而致荧惑之退舍，孰谓救政之不可为欤。
凡国大贞，卜立君，卜大封则眡高作龟，大祭祀，则眡高命龟，凡小事涖卜，国大迁，大师则贞龟，凡旅，陈龟凡防事，命龟。
作龟者作其兆，命龟者命以故贞龟者，贞其兆之吉凶，凡国大贞，卜立君，卜大封皆卜而贞之，大祭祀，国大迁大师，凡防事皆作而命之，或言作或言命？或言卜或言贞，则相备而已，国大贞，既言贞矣，卜立君，卜大封人事故，于是言作龟焉，大祭祀，则聴于神而已，故于是言命龟焉，国大迁大师，则其事在众，尤须人谋，以贞为主，故于是言贞龟焉，以贞为主，故成王征三监，淮夷而庻邦君越庻士御事，反曰：王害不违卜也，作龟，必眡高者龟，天产其兆，象天事故也。凡旅陈龟，盖陈而弗作，与陈乐器同。
卜师掌开龟之四兆，一曰方兆，二曰功兆，三曰义兆，四曰弓兆，凡卜事，眡高火以作龟，致其墨，凡卜，辨龟之上下，左右隂阳以授命龟者而诏相之。
龟人掌六龟之属，各有名物，天龟曰灵属，地龟曰绎属，东龟曰果属，西龟曰靁属，南龟曰猎属，北龟曰若属，各以其方之色与其体辨之，凡取龟用，秋时攻龟，用春时各以其物入于龟室，上春衅龟，祭祀先卜，若有祭事，则奉龟以徃旅亦如之，防亦如之。
菙氏掌共燋契，以待卜事，凡卜以明火，爇燋逐龡，其焌契以授卜，师遂役之。
占人掌占龟，以八簭占八颂，以八卦占簭之八，故以眡吉凶，凡卜簭君，占体大夫占色，史占墨，卜人占坼，簭有八，故龟有八命，命言所以令龟故言所以令簭或言：故或言命相备也，八簭则八故之簭八颂，则八命之颂，八卦则八簭之卦，卜人掌占龟也。而以八簭占八颂，以八卦占簭之八，故以眡吉凶，则以簭合而占焉，占体占色，占墨占坼，皆占龟而曰：凡卜簭则簭亦占体故也。诗曰：尔卜尔筮，体无咎，言筮占体，于此见矣，龟作之而坼，坼而后墨，与色可知，卜人先占坼，史占墨次之，大夫占色又次之，众占备焉，而后君占体以防吉凶，事之序也先言占体则以尊卑之序言之。
凡卜簭，既事则系币，以比其命嵗终则计其占之中否系币，以比其命者，系币于龟，簭，而书所命，以比之嵗终计其占之中，否则以考官占龟矣。
簭人掌三易，以辨九簭之名，一曰连山，二曰归藏，三曰周易，九簭之名，一曰巫更，二曰巫咸，三曰巫式，四曰巫目，五曰巫易，六曰巫比，七曰巫祠，八曰巫参，九曰巫环，以辨吉凶，凡国之大事，先簭而后卜，上春相簭，凡国事，共簭。
凡国之大事，先簭而后卜者，兼用卜簭而尊龟焉，故后之上春相簭，则簭亦有媺恶如龟矣。
占梦掌其嵗时观天地之防辨隂阳之气以日月星辰占六梦之吉凶，一曰正梦，二曰噩梦，三曰思梦，四曰寤梦，五曰喜梦，六曰惧梦。
人之精神，与天地同流通，万物一气也，易曰：乾道变化，各正性命，保合太和，乃利贞，故占防掌其嵗时观天地之防辨隂阳之气以日月星辰占六梦之吉凶掌其嵗时则掌占防之嵗时而已寤，防若狐突防太子申生正防，郑氏谓平安自防。
季冬，聘王梦献吉梦于王，王拜而受之，乃舍萌于四方，以赠恶梦，遂令始难欧疫。
问王防而占之，吉，则献王不吉，则舍萌于四方以赠焉，吉凶有萌，则见于防，故其赠也舍萌焉，遂令始难欧疫，则内无衅，然后自外至者，可索而欧也。
眡祲掌十煇之灋，以观妖祥，辨吉凶，一曰祲，二曰象，三曰防，四曰监，五曰闇，六曰瞢，七曰弥，八曰叙，九曰隮，十曰想，掌安宅，叙降正嵗则行事嵗终则弊其事。
物反为妖兆见，为祥吉凶，则妖祥之成事，人不安宅，则眡祲掌，以灋为之安宅，又为叙其妖祥而降之，若保章氏，降丰荒之祲，象正嵗则行事者，行安宅叙降之事嵗终则弊其事者，弊其正嵗所行之事，不言防，而言弊则不可防也，弊之而已。
<经部,礼类,周礼之属,周官新义>
钦定四库全书
周官新义卷十一    宋 王安石 撰
春官四
大祝掌六祝之辞，以事鬼神示，祈福祥，求永贞，一曰顺祝，二曰年祝，三曰吉祝，四曰化祝，五曰瑞祝，六曰防祝，顺祝所谓顺丰年，年祝所谓逆时雨，宁风旱，吉祝所谓祈福祥，化祝谓弭灾兵逺辠疾瑞祝，则若金縢，植璧秉圭，防祝则金縢册祝是也逺辠疾所谓永贞，余皆所谓祈福祥而吉，祝则非有所指求，是以为祈福祥之正。
掌六祈以同鬼神示，一曰类，二曰造，三曰禬，四曰禜，五曰攻，六曰说。
类类上帝之属造，造于祖之属，禬，禬，国之凶荒，民之札防之属，禜春秋祭禜之属，攻以攻禜，攻之之属，说以攻说，禬之之属。
作六辞以通上下，亲疎逺近一曰祠，二曰命，三曰诰，四曰会，五曰祷，六曰诔。
命诰诔言其事之辞祠会祷言其辞之事
辨六号，一曰神号，二曰鬼号，三曰示号，四曰牲号，五曰齍号，六曰币号。
牲齍币亦皆为之号礼之敬文也
辨九祭，一曰命祭，二曰衍祭，三曰炮祭，四曰周祭，五曰振祭，六曰擩祭，七曰絶祭，八曰缭祭，九曰共祭。
命祭礼记所谓若赐之食，而君客之，则命之祭，然后祭周，祭礼记所谓殽之序徧祭之，振祭仪礼所谓取肝擩于醢，振祭，擩祭仪礼所谓取菹擩于醢，祭于豆间，絶祭仪礼所谓右取肺左郤，手执本坐，弗缭右絶末以祭共祭膳夫，肆师所谓授祭，唯衍炮缭祭，无所经见，然乡饮酒礼，言弗缭则祭，有缭者矣。
辨九，一曰稽首，二曰顿首，三曰空首，四曰振动，五曰吉，六曰凶，七曰奇，八曰襃，九曰肃，以享右祭祀。
享尊在已上者右尊在已右者
凡大禋祀，肆享祭示，则执明水火而号祝，隋衅逆牲，逆尸令钟鼓，右亦如之来，瞽令臯舞。
号祝号致焉。而后祝也，执明水火，则明水火之为物致洁，而清明大禋祀，致其精以祀也，肆享致其全，以享也，祭示致其察以祭也，上所致如此，而祀陈信于鬼神，则其所执冝以至洁而清明来瞽，则乐师诏之，大祝来之臯舞，则乐师诏之，大祝令之。
相尸礼，旣祭令彻，大丧始崩，以肆鬯渳尸相饭，賛敛彻奠言，甸人读祷，付练祥，掌国事。
言甸人读祷者，于甸人读祷，则大祝言于匶，使知焉。
国有大故天烖弥祀社稷祷祠
弥与小祝所谓弥烖兵同义
大师宜于社，造于祖，设军社类上帝，国将有事于四望，及军归献于社，则前祝大会同造于庙，宜于社，过大山川，则用事焉，反行舍奠。
大师先社后祖隂事也大会同先庙后社阳事也
建邦国，先告后土用牲币，禁督逆祀命者，颁祭号于邦国，都鄙。
大宗伯言大封告后土，今此言建邦国则唯建邦国为大封矣，逆祀命，谓命之祀而弗祀，非所命而祀焉，颁祭号于邦国，都鄙谓颁其所得，用之祭号。
小祝掌小祭祀，将事侯禳祷祠之祝号，以祈福祥，顺丰年逆时雨，宁风旱，弥烖兵逺辠疾大祭祀，逆齍盛，送逆尸，沃尸盥，賛隋賛彻賛奠凡事佐大祝，大丧賛渳，设熬，置铭及葬，设道赍之奠，分祷五祀，大师掌衅祈号祝，大师掌衅祈号，祝者左氏传所谓军行祓社衅鼓，祝奉以从也。
有寇戎之事，则保郊祀于社，凡外内小祭祀，小丧纪小会同，小军旅掌事焉。
保郊，保神壝之在郊者，社不在郊，无事保祀之而已。
丧祝掌大丧劝防之事，及辟令啓及朝御匶乃奠，及祖饰棺，乃载遂御，及葬，御匶出官，乃代及圹，说载除饰，小丧亦如之，掌丧祭祝号，王吊，则与巫前。
劝防为行匶也，劝劝力防，防倾辟辟殡，啓啓菆涂，朝朝庙奠奠，匶以祝御匶，则象其生，时既御匶出宫，后祝代之，执事说载，除饰为将，窆故也。吊用巫祝，临死者故也。
掌胜国邑之社稷之祝号，以祭祀祷祠焉，凡卿大夫之丧，掌事而敛，饰棺焉。
胜国邑之社稷丧之类故丧祝掌其事
甸祝掌四时之田，表貉之祝号，舍奠于祖庙，祢亦如之，师甸致禽于虞中，乃属禽及郊，馌兽，舍奠于祖祢，乃敛禽禂牲禂马，皆掌其祝号。
舍奠于祖庙，祢亦如之，则出而时田故舍奠田，亦以迁祖行则奠，以祖为正，故曰祢亦如之，大祝造于祖，不言庙，今此言庙者，言奠不言庙，则嫌奠于行主而已，及郊馌兽，释奠于祖祢，不言庙，则亦言祢非行主可知也，凡言师田，师不必田，田不必师，今此言师甸，而其事皆田，又甸祝所掌，则是用师以田而已，小宗伯言颁禽于此言，敛相备也，禂牲禂马，许慎以为禂，祷牲马之祭，而引诗既伯既禂，以释之，今诗禂为祷，则禂祷盖同义。
诅祝掌盟诅，类造攻说禬，禜之祝号，作盟诅之，载辞以叙，国之信用，以质邦国之剂信。
于人也，盟诅以要之，于鬼神也，类造攻说禬，禜以求之，民之所不能免也，先王与同患焉。因为典礼而置官以掌之，弭乱救灾，于是乎在矣。所载于盟诅之书，是谓国之信用，有剂焉，以信其约，是谓邦国之剂信。
司巫掌羣巫之政令，若国大旱，则帅巫而舞雩，国有大烖，则帅巫而造巫，恒祭祀，则共匰主及道布及蒩馆，凡祭事守瘗，凡丧事，掌巫降之礼。
帅女巫也，不言女，则以女巫见之，造巫恒造，其所禳之，恒事也恒乆也其所造事灾弭，而后止焉，非顷而已，巫神所降，故丧事有巫降之礼焉。尽爱之道也。
男巫掌望祀，望衍授号，旁招以茅，冬堂赠无方无算，春招弭，以除疾病，王吊，则与祝前。
授号者授祭者，以祭号旁，招以茅者，以茅招所祀，四方之神以茅，则与借之，用茅同意，堂赠盖嵗有事于堂，而赠焉无方，则唯巫之所之无算，则唯巫之所用，招招福祥，弭弭祸，崇于丧，祝言王吊，则与巫前，然后知其为丧祝于男，巫言王吊，则与祝前，然后知其为男巫。
女巫掌歳时祓除衅浴，旱暵则舞雩，若王后吊，则与祝前，凡邦之大烖，歌哭而请。
女隂物舞阳事，舞女以助达隂中之阳用巫则以接神故也。国大旱，则旱大矣，又徧国焉，故司巫帅舞旱暵，则不至是也。故女巫舞之而已，歌以致神，哭以祈哀。
大史掌建邦之六典，以逆邦国之治，掌灋，以逆官府之治，掌则以逆都鄙之治，凡辨灋者攷焉，不信者刑之，凡邦国都鄙，及万民之有约剂者藏焉，以贰六官，六官之所，登若约剂，乱则辟灋，不信者刑之。
司约掌邦国及万民之约剂，若大乱，则六官辟藏，其不信者杀，盖六官所藏约剂，有登于司约而藏焉，大史又藏焉，则以贰六官，所藏及其所登辟灋啓其书。
正歳年以序事，颁之于官府及都鄙，颁告朔于邦国，闰月，诏王居门，终月。
歴日月以正歳年正歳年以序事序事，以授时颁之于官府，都鄙授事时，也歳则冯相氏，所谓十有二，歳年则若春秋书年颁告朔，亦授以事时也，谓之告朔，则诸侯以所颁藏于祖庙，朔月则告庙而受行之月日，时有常而置闰无常，无常者，变也，一阖一辟，利用出入有常者，待是焉。
大祭祀，与执事卜日，戒及宿之日，与羣执事读礼书而协事，祭之日，执书以次位常辨事者攷焉，不信者诛之辨，灋辟灋不信，则刑之尊灋故也。辨事，则事有大小不皆刑也，故言诛之而已。
大防同朝觐，以书协礼事，及将币之日，执书以诏王大师，抱天时与大师同车，大迁国，抱灋以前。
大祭祀，言与羣执事读礼书而协事大，防同朝觐，言以书协礼事，祭祀，所谓事即礼事，防同朝觐，所谓书即礼书相备而已。
大丧，执灋以涖劝，防遣之日，读诔，凡丧事攷焉，小丧赐諡，凡射事饰中舍，算执其礼事。
郑氏谓史读诔，大师帅瞽，作諡王诔，諡成于天道，中形为闾，虎兕鹿之属，而凿中以盛算明善射，多算则能胜物而制之以为用。
小史掌邦国之志，奠系世，辨昭穆，若有事，则诏王之忌讳，大祭祀，读礼灋史，以书叙昭穆之俎簋，大丧，大賔客，大防同大军旅，佐大史，凡国事之用，礼灋者，掌其小事，卿大夫之丧，赐諡读诔。
父谓之，昭子谓之穆，父子相代，谓之世，世之所出，谓之系奠，系世以知其本所出辨昭穆以知其世序，郑氏谓小史叙俎簋，以大史与羣执事读礼灋为节，卿大夫之丧，即大史，所谓小丧，郑氏所谓读诔，亦以大史赐諡为节。事相成。
冯相氏掌十有二，歳十有二月，十有二辰，十日二十有八星之位，辨其序事，以防天位，冬夏致日，春秋致月，以辨四时之叙。
序事春作夏讹，秋成冬易，厥民析，因夷隩之属是也。天位星，鸟星火星，昴星虚之属是也。冯相氏辨而防之，羲和之事也，而以中士为之，则世及于此畧天道详人事矣。
保章氏掌天星，以志星辰日月之变动，以观天下之迁，辨其吉凶，以星土辨九州之地，所封封域皆有分星，以观妖祥，以十有二歳之相，观天下之妖祥。
掌天星者，掌天与星也，所谓日月之变动，五云之物，十有二风，皆天也，迁亦变动，变动吉凶之所生，然天不因人不成，故仰以志，星辰日月之变动，俯以观天下之迁，辨其吉凶，分星各有所主，封域歳无常主，异于分星，故以其相观天下之妖祥。
以五云之物，辨吉凶，水旱，降丰荒之祲象，以十有二风，察天地之和，命乖别之妖祥，凡此五物者，以诏救政，访序事。
五云之物，或兆吉凶，或兆水旱，兆水旱，故以其物降丰荒之祲象，使人知而为备，气祥谓之祲，形本谓之象，以风察天地之和，和则无事矣。不和也，则命乖别之，妖祥焉，乖别在人，而妖祥先见于风则亦人与天地同流通，万物一气故也。丰荒之祲象，言降乖别之，妖祥言命，皆命而降之也。命，谓名言之救政，救凶荒，乖别之政，序事救政之事，所当先后缓急，诏以诏上访以访下。
内史掌王之八枋之灋，以诏王治，一曰爵，二曰禄，三曰废，四曰置，五曰杀，六曰生，七曰予，八曰夺。
谓之八枋之法则其所掌者法而已
执国灋及国令之贰，以攷政事，以逆防计，掌叙事之灋，受纳访，以诏王听治。
上以道制之下，守以为法，上以命使下，下禀以为令，叙事事，治先后也，纳纳言于上访，访事于下，受纳则受其所纳之言，受访则受其所访之对掌，叙事之灋，所以诏听其事，受纳访所以，诏听其情。
凡命诸侯及孤，卿、大夫则防命之，凡四方之事，书内史读之，王制禄则賛为之，以方出之，赏赐亦如之。内史掌书王命，遂贰之。
防竹为之，方木为之，命以为之节，故以防命之禄，及赏赐，则以仁之故，以方出之，名之曰方则有义存焉，读四方之事书，次于防命之之后，则事非命，不立故也。言书王命，次于方出之之后，则命非禄及，赏赐不行故也。内史所掌，始于八枋之法，盖爵禄废置，生杀予夺无道，揆无法守，而枋移于小人，则何法之能立，何令之能行，何治之能听，虽有爵禄赏赐，适足诱天下而为邪？读四方之事，书则以纳罔欺而已，书王命而藏之，则以记过恶而已。
外史掌书外令掌四方之志，掌三皇，五帝之书，掌达书名于四方，若以书使于四方，则书其令。
御史掌邦国都鄙及万民之治令以賛宰凡治者，受灋令焉，掌賛书凡数从政者。
巾车，掌公车之政令，辨其用与其旗物而等叙之，以治其出入。
掌公车之政令者，自庶人乘役车以上，皆非私车也，辨其用与其旗物而等叙之，以治其出入者等等，其上下叙，叙其先后，叙其先后，则以治其出入，是故有先路缀路次，路之名焉。
王之五路，一曰玉路，钖樊缨十有再就，建大常，十有二斿，以祀金路，钩，樊缨九就，建大旂，以賔同姓以封，象路朱樊缨七就，建大赤，以朝，异姓以封，革路龙勒，条缨五就，建大白，以即戎，以封四卫，木路，前樊鹄缨，建太麾以田，以封蕃国。
玉德之羙故以祀，金义之和，故以賔同姓以封，象义之辨，故以朝异姓以封，革义之制，故以即戎，以封四衞盖革而制之，以扞外蔽内，是乃所谓义之制也，且戎路不革，无以待敌，谓之四衞固欲其扞外蔽内也，木仁之质也，故以田以封蕃国，观驺虞之诗，则田事贵，仁可知也，蕃国，不及以政，则亦仁之而已，且田路不革，无所戒故也。大常象天，有日月焉，大旂象，春有交龙焉，大赤象，夏正南方之物也，大白象，秋正西方之物也，大麾象，冬正北方之物也，玉路德之羙也大常则以道格之，金路义之和也，大旂则以仁接之象，路义之辨也，大赤则以礼示之，革路义之制也，大白则以义受之，木路，仁之施也，大麾则以知服之，自大旂以下，其以封也，为赐而已，非诸侯所建诸侯所建，则皆旂而已，亦非所谓大旂也，故此诸旂，义主于王，而皆不以象诸侯之德，言同姓以封而不言，以封同姓，言异姓以封，而不言封，异姓则嫌，以賔独賔同姓以朝，独朝异姓故也。建大麾以田，而司马辨旂物之用不言者，司马所辨，教治兵而已，既教治兵，遂以狝田，于是建大麾焉。
王后之五路，重翟钖面，朱总厌翟，勒面缋总，安车，雕面鹥总，皆有容盖；翟车贝面，组总有握，辇车组挽，有翣羽盖。
后五路，其制皆不可考，然言翟则必以翟饰言辇，则必以人挽自翟车以下皆有容，盖自翟车以上，则皆有握，自辇车以上，则皆有翣，羽盖服物上得兼下，下不得兼上故也。
王之丧车，五乘木车，蒲蔽犬防，尾櫜疏饰，小服皆疏，素车棼蔽，犬防素饰，小服皆素，薻车薻蔽，鹿浅防革饰，駹车萑蔽，然防髤饰漆车，藩蔽豻防雀饰。
丧车之制，皆不可考，然木车蔽防，櫜服皆疏，则必始丧所乗素车蔽防，服皆素，则少变而饰以素，不皆防矣，盖后车变而弥吉，以至于丧除焉，犬防则以犬皮为车，幦尾櫜，则以犬尾为兵，櫜疏饰则用素而疏，素饰则变，疏而素小，服则矢服之，小者鹿浅，防则以鹿之浅毛为防，革饰则又以其革饰焉，然防则以然皮为幦，髤饰则饰以髤色，豻防则以豻皮为防雀饰，则饰以雀色，革不言色，盖如素车用素，髤雀不言物，盖如薻车，用革木车尾櫜，郑氏以为始丧，君道尚微，与书以虎贲百人逆子钊同意，盖素车去櫜，薻车去服，则宅宗久位定矣，浸可以不戒也。大防则始宅宗之时，先王之政不可变，先王之器不可失，当守而已，故防用犬尾櫜，则明其为御之末，小服则明其为戒之小鹿，浅防则鹿之为物，知接其类，始丧则与人辨，稍吉则与人接，其接之浅矣，故防用鹿浅，然防则然之为物，行有先后，食有长防，丧事变而弥吉，则将用礼焉，故防用？然豻防则豻夷犬也，其守在夷方丧之，时宅宗而已，将即吉，则王政施焉，将在四夷，故防用豻防用，豻则异于犬防，尾櫜逺矣。
服车五乘，孤乘夏，卿乘夏缦，大夫乘墨车，士乘栈车，庶人乘役车，凡良车，散车不在等者，其用无常，凡车之出入，歳终则防之，凡赐阙之，毁折入赍于职币。
夏篆以采篆，饰车也，夏缦则采而不篆，墨车则墨而不采，栈车则无饰矣，考工记曰：栈车欲弇，饰车欲侈，墨车以上，皆饰车也，役车郑氏，谓可载任器以共役，然谓之乘，则非特以载任器矣。
大丧，饰遣车，遂廞之行之，及葬，执盖，从车持旌，及墓，嘑啓关陈车，小丧，共匶路与其饰。
廞之于宫行之以适墓
歳时更续共其弊车大祭祀鸣铃以应鸡人
弊则更之阙则续之有湏弊车为用则共之
典路，掌王及后之五路，辨其名物与其用说，若有大祭祀则出路賛驾说大丧，大賔客亦如之，凡防同军旅，吊于四方，以路从。
出路者或乘之或陈之
车仆掌戎路之萃，广车之萃，阙车之萃，苹车之萃，轻车之萃，凡师，共革车，各以其萃，防同亦如之，大丧，廞革车，大射，共三乏。
此五车者，皆戎车，故各有萃队也，戎路，所谓革路，广车则左氏传所谓乘广阙车，则左氏传所谓防阙轻车则孙武，所谓驰车，苹车盖辎车，有屏蔽者也，各以其萃，则其车之萃，伍习睦焉，言革车则五，戎备廞焉。
司常掌九旗之物，名各有属，以待国事，日月为常，交龙为旂，通帛为旜，杂帛为物，熊虎为旗，鸟隼为旟，龟蛇为旐，全羽为旞，析羽为旌。
自常已下，凡九物，而旗居其一，谓之九旗，则犹公侯伯子男，谓之诸侯旗之名，则旂常旜物之属旗之物，则通帛杂帛之属，各有属，以待国事，则自王以下各有属建旗，则使其属视而从焉，则凡以待国事，日月为常，天道之运也，交龙为旂君徳之用也能升能降，乃不为亢，故为交龙焉，通帛为旜，纯赤而已，赤之为色，宣布着见于文，从亶义可知矣。杂帛为物则兼赤白焉隂阳之义也熊虎为旗，义之属也，尚毅以猛鸟隼为旟，礼之属也，贵挚以速，龟蛇为旐，知之属也，取完以果夫介，其所以完也，夫螫其所以果也，全羽为旞，以全而遂之为义，析羽为旌，以析而旌之为义。
及国之大阅，賛司马颁旗物，王建大常，诸侯建旂，孤卿建旜，大夫士建物，师都建旗，州里建旟，县鄙建旐，道车载旞，斿车载旌。
王建大常则志天道也，诸侯建旂，则志君徳也，孤卿建旜，则亶以事上也，士建物，则士虽贱，亦物其所属焉，物其所属则一隂一阳曷可少哉？然物莫不贵阳而贱隂则帛之杂，不如通之贵矣，师都建旗，则以毅猛致其义，州里建旟，则以挚速致其礼，县鄙建旐，则以完，果致其智以完，果致其智，则所以戡其敌，以挚速致其礼，则所以衞其上以毅猛致其义，则所以用其众，卑而逺者能戡其敌，贵而近者能衞其上为之将者，能用其众，军旅之事，如斯而已。所谓都则孤卿也，三孤一位，而有师保，傅之名大举，师则保傅，从之矣，此孤所以谓之师卿，采邑为都，诗所谓都人则卿之有都者也，此卿所以谓之都于其事上则谓之孤卿，于其涖众，则谓之师都，于其涖军，则又谓之军吏，大司马所谓军吏载旗是也。师都建旗及教治兵，则载旜焉，以军吏载旗故也。州里州所里也，五党为州，州所建旟，则建于州长之所里，故曰：州里建旟，州言里县鄙，亦各建于其里可知也，县县正鄙鄙师，县鄙建旐，则遂官降郷一等故也。言州建旟，而不言乡所建，则乡大夫，卿所谓师都是也。言县建旐而不言，遂所建则遂大夫，与州长皆中大夫，且县建旐，则遂建旟可知也，言州建旟，而不言党所建，则党正，与县正皆下大夫，且州建旟，则党建旐，亦可知也。盖军自旅以上，乃有旗，故郷遂所建，自鄙以上而已。道车载旞，则乘以朝焉，以底天下之道全而遂之，斿车载旌，则乘以防焉，以阅天下之故，析而旌之，盖王者朝，无非道也。游无非事也，旌旞言，载在车故也。自旐以上言建，则凡祭祀，防同賔客建焉，不必在车，觐礼所谓，上介皆奉其君之旂，置于宫，皆就其旂而立是也。
皆画其象焉，官府各象其事，州里各象其名，家各象其号，凡祭祀，各建其旗，防同賔客亦如之，置旌门。
官府事异所，画象其事，则足以相别，州里及家则无异事，故所画象其名，号亦如之。师都州里，县鄙类也，而州里居中焉言，州里则师都县鄙，亦象其名，从可知矣。祭祀防同賔客各建其旗者，众之所防，使各视旗而知所从焉，置旌门，则置之而已，于是掌舍受而设焉。
大丧，共铭旌，建廞车之旌，及葬，亦如之，凡军事，建旌旗及致民，置旗弊之甸，亦如之，凡射，共获旌嵗时共更旌军事，则以旌旗作其众，且有进退，故建之及致民，则置之而已，无所事，建置者，植之弊者，仆之嵗时共更旌者，敝则更之。
都宗人掌都宗祀之礼，凡都祭祀，致福于国，正都礼与其服，若有宼戎之事，则保羣神之壝，国有大故，则令祷祠，既祭，反命于国。
家宗人掌家祭祀之礼，凡祭祀致福，国有大故，则令祷祠，反命祭亦如之，掌家礼，与其衣服，宫室，车旗之禁令，都宗人若有防戎之事，则保羣神之壝者，以其掌都祭祀之礼，故使与小祝保神壝之在外者焉，小祝言，保郊，此言保羣神之壝相备也，都宗人正都礼，与其服则家如之矣，家宗人掌家礼，与其衣服，宫室，车旗之禁令，则都如之矣，都宗人国有大故，则令祷祠，既祭，反命于国，则家亦如之矣。家宗人，国有大故，则令祷祠，反命祭亦如之，则都亦如之矣。言既祭，反命于国，则虽非国，故祷祠，亦必命之祭，然后祭。
凡以神仕者，掌三辰之灋，以犹鬼神示之居，辨其名物，以冬日至致天神，人鬼，以夏日至致地，示物鬽，以禬国之凶荒，民之札丧。
日月星谓之三辰，其气物时数升降，出入往来，鬼神示，各以象类从焉，故三辰之法，可以犹鬼；神，示之居，辨其名物。
钦定四库全书
周官新义卷十二    宋 王安石 撰
夏官一
惟王建国，辨方正位，体国经野，设官分职，以为民极，乃立夏官司马，使帅其属而掌邦政，以佐王平邦国，政官之属，大司马，卿一人，小司马，中大夫二人，军司马，下大夫四人，舆司马，上士八人，行司马，中士十有六人，旅，下士三十有二人，府六人，史十有六人，胥三十有二人，徒三百有二十人，凡制军万，有二千五百人为军，王六军，大国三军，次国二军，小国一军，军将皆命卿，二千有五百人为师，师帅皆中大夫，五百人为旅，旅帅皆下大夫，百人为卒，卒长皆上士，二十五人为两，两司马皆中士，五人为伍，伍皆有长一军，则二府六史胥十人，徒百人司勲，上士二人，下士四人，府二人，史四人，胥二人，徒二十人。
马质中士二人府一人史二人贾四人徒八人
量人下士二人府一人史四人徒八人
小子下士二人史二人徒八人
羊人下士二人史一人贾二人徒八人
司爟下士二人徒六人
掌固，上士二人，下士八人，府二人，史四人，胥四人，徒四十人。
司险中士二人下士四人史二人徒四十人
掌疆，中士八人，史四人，胥十有六人，徒百有六十人，人上士六人，下士十有二人，史六人，徒百有二十人，环人，下士六人，史二人，徒十有二人。
挈壶氏下士六人史二人徒十有二人
射人，下大夫二人，上士四人，下士八人，府二人，史四人，胥二人，徒二十人。
服不氏下士一人徒四人
射鸟氏下士一人徒四人
罗氏下士一人徒八人
掌畜下士二人史二人胥二人徒二十人
司士，下大夫二人，中士六人，下士十有二人，府二人，史四人，胥四人，徒四十人。
诸子下大夫二人，中士四人，府二人，史二人，胥二人，徒二十人。
司右，上士二人，下士四人，府四人，史四人，胥八人，徒八十人。
虎贲氏，下大夫二人，中士十有二人，府二人，史八人，胥八十人，虎士八百人。
旅贲氏，中士二人，下士十有六人，史二人，徒八人节服氏，下士八人，徒四人。
方相氏狂夫四人
太仆，下大夫二人，小臣，上士四人，祭仆，中士六人，御仆，下士十有二人，府二人，史四人，胥二人，徒二十人，隷仆，下士二人，府一人，史二人，胥四人，徒四十人，弁师，下士二人，工四人，史二人，徒四人。
司甲下大夫二人，中士八人，府四人，史八人，胥八人，徒八十人。
司兵，中士四人，府二人，史四人，胥二人，徒二十人，司戈盾，下士二人，府一人，史二人，徒四人。
司弓矢，下大夫二人，中士八人，府四人，史八人，胥八人，徒八十人。
缮人，上士二人，下士四人，府一人，史二人，胥二人，徒二十人。
藳人，中士四人，府二人，史四人，胥二人，徒二十人，戎右中大夫二人，上士二人、
齐右下大夫二人
道右上士二人
大驭中大夫二人
戎仆中大夫二人
齐仆下大夫二人
道仆上士十有二人
田仆上士十有二人
驭夫中士二十人下士四十人
校人，中大夫二人，上士四人，下士十有六人，府四人，史八人，胥八人，徒八十人。
趣马下士皁一人徒四人
巫马，下士二人，医四人，府一人，史二人，贾二人，徒二十人。
牧师下士四人胥四人徒四十人
廋人下士闲二人史二人徒二十人
圉师乘一人，徒二人，圉人良马，匹一人，驽马丽一人，职方氏中大夫四人，下大夫八人，中士十有六人，府四人，史十有六人，胥十有六人，徒百有六十人。
土方氏，上士五人，下士十人，府二人，史五人，胥五人，徒五十人。
怀方氏，中士八人，府四人，史四人，胥四人，徒四十人，合方氏，中士八人，府四人，史四人，胥四人，徒四十人，训方氏，中士四人，府四人，史四人，胥四人，徒四十人，方氏，中士四人，府四人，史四人，胥四人，徒四十人，山师，中士二人，下士四人，府二人，史四人，胥四人，徒四十人。
川师，中士二人，下士四人，府二人，史四人，胥四人，徒四十人。
邍师，中士四人，下士八人，府四人，史八人，胥八人，徒八十人。
匡人中士四人史四人徒八人
撢人中士四人史四人徒八人
都司马，每都，上士二人，中士四人，下士八人，府二人，史八人，胥八人，徒八十人。
家司马各使其臣以正于公司马
大司马之职，掌建邦国之九灋，以佐王平邦国，制畿封国，以正邦国，设仪辨位，以等邦国，进贤兴功，以作邦国，建牧立监，以维邦国，制军诘禁，以纠邦国，施贡分职，以任邦国，简稽乡民以用邦国，均守平则，以安邦国，比小事大，以和邦国。
以九伐之，灋正邦国，冯弱犯寡则眚之，贼贤害民则伐之，暴内陵外则坛之，野荒民散则削之，负固不服则侵之，贼杀其亲则正之，放弑其君则残之，犯令陵政则杜之，外内乱，鸟兽行则灭之。
正月之吉，始和，布政于邦国都鄙，乃县政象之，灋于象魏，使万民观政象，挟日而敛之，乃以九畿之籍，施邦国之政，职方千里，曰国畿，其外方五百里曰侯畿，又其外方五百里曰甸畿，又其外方五百里曰男畿，又其外方五百里曰采畿，又其外方五百里曰衞畿又其外方五百里曰蛮畿，又其外方五百里曰夷畿，又其外方五百里曰鎭畿，又其外方五百里曰蕃畿。
方千里曰畿则，禹贡所谓甸服也，甸服面五百里，则为方千里矣，其外侯畿甸，畿，禹贡所谓侯服也，又其外男畿采畿，禹贡所谓绥服也，又其外衞畿蛮畿禹贡所谓要服也，又其外夷畿鎭畿，禹贡所谓荒服也，又其外蕃，畿在禹贡五服之外。
凡令赋以地与民制之，上地食者，参之二，其民可用者家三人，中地，食者半，其民可用者二家五人，下地，食者参之一；其民可用者家二人。
中春敎振旅司马，以旗致民，平列陈，如战之陈辨鼔铎镯铙之用，王执路鼓，诸侯执贲鼓，军将执晋鼓，师帅执提旅师执鼙，卒长执铙，两司马执铎，公司马执镯，鼓阳也，尊者，执之金隂也卑者执之，铙以止鼓，与阳更用事焉，故卒长执之通鼓，节鼓，佐阳而已，故两司马公司马执之，谓之公，以别于私，亦称司马，所谓家司马是也。
以敎坐作进退疾徐疏数之节，遂以搜田，有司表貉，誓民鼓，遂围禁火弊，献禽以祭社。
中夏敎苃舍，如振旅之陈，羣吏撰车徒，读书契，辨号名之用，帅以门名，县鄙各以其名家以号名，乡以州名，野以邑名，百官各象其事，以辨军之夜事，其他皆如振旅，遂以苖田如搜之，灋车弊，献禽以享礿。
中秋敎治兵，如振旅之陈，辨旗物之用王载，太常诸侯载旂，军吏载旗，师都载旜，乡遂载物，郊野载旐，百官载旟，各书其事，与其号焉，其他皆如振旅，遂以狝田，如搜田之，灋罗弊，致禽以祀祊。
中冬，敎大阅，前期羣吏戒众庶，脩战灋虞人，莱所田之野，为表百步，则一为三表，又五十步为一表，田之日，司马建旗于后表之中，羣吏以旗物，鼓铎镯铙，各帅其民而致质明弊旗，诛后至者，乃陈车徒，如战之陈，皆坐羣吏听誓于陈前，斩牲以左右徇陈曰：乃不用命者斩之，中军以鼙令鼓，鼓人皆三鼓，司马振铎，羣吏作旗，车徒皆作，鼓行鸣镯，车徒皆行，及表乃止，三鼓摝铎，羣吏旗，车徒皆坐，又三鼓，振铎作旗，车徒皆作，鼓进，鸣镯车骤徒，趋及表，乃止，坐作如初，乃鼓车驰徒走，及表乃止，鼓戒三阕，车三发徒三刺，乃鼓退，鸣铙且却，及表乃止，坐作如初，遂以狩田，以旌为左右和之门，羣吏各帅其车徒，以叙和出，左右陈车徒，有司平之，旗居卒间以分地，前后有屯百步，有司廵其前后，险野人为主，易野车为主，旣陈，乃设驱逆之车，有司表貉于陈前，中军以鼙令鼓，鼓人皆三鼓，羣司马振铎，车徒皆作，遂鼓行，徒衔枚而进，大兽公之，小禽私之，获者取左耳及所弊，鼓皆駴，车徒皆噪，徒乃致禽馌兽于郊，入献禽以享烝，使民以其死刑诛不如是之严，则民弗为使矣，然前期戒众庶而后至，可诛旣陈而誓，然后不用命者可斩。
及师大合军，以行禁令，以救无辜，伐有罪，若大师则掌其戒令，涖大卜，帅执事涖衅，主及军器及致建太常，比军众，诛后至者，及战，廵陈眂事而赏罚，若师有功，则左执律，右秉钺，以先恺乐献于社，若师不功，则厌而奉主车，王吊劳士，庶子则相大，役与虑事，属其植受其要，以待攷而赏诛，大会同，则帅士庶子而掌其政令，若大射，则合诸侯之六耦，大祭祀，飨食，羞牲鱼，授其祭，大防平士大夫防祭奉诏马牲。
小司马之职，掌凡小祭祀会同，飨射师田，防纪掌其事，如大司马之灋。
军司马【阙】
舆司马【阙】
行司马【阙】
司勲掌六乡，赏地之灋，以等其功；王功曰勲，国功曰功，民功曰庸，事功曰劳，治功曰：力战功曰多，凡有功者，铭书于王之大常，祭于大烝，司勲诏之大功，司勲藏其贰，掌赏地之政令，凡赏无常，轻重眂功，凡颁赏地，参之一食，唯加田无国正。
大烝冬之大享当是时百物皆报焉祭有功宜矣
马质掌质马，马量三物，一曰戎马，二曰田马，三曰驽马，皆有物贾，纲恶马，凡受马于有司者，书其齿毛与其贾，马死，则旬之内更旬之外入马耳以其物，更其外否？马及行，则以任齐其行，若有马讼，则听之，禁原者，纲谓以縻索维之，所以制其奔踶也。
量人掌建国之灋，以分国为九州，营国城郭，营后宫，量市朝道巷门渠，造都邑，亦如之，营军之垒舍，量其市朝，州涂军社之所里，邦国之地，与天下之涂数，皆书而藏之，凡祭祀，飨宾制，其从献脯燔之数量，掌防祭奠，竁之俎实，凡宰祭与郁人受斝，厯而皆饮之。
受斝厯而皆饮之，受斝传之他器，而皆饮之也。郁人于祭祀，逹其气臭，以始之，量人祭祀，制其量数以成之，二者，本末相成，皆所以致福而逹臭，以始之者，主王制，量数以成之者主宰，故郁人大祭祀，与量人受举斝之卒爵而饮之，量人宰制，则与郁人受斝，厯而皆饮之皆饮，所以致福者尽矣。
小子掌祭祀，羞羊肆，羊殽肉豆而掌珥于社稷，祈于五祀，凡沈辜候禳饰，其牲衅邦器及军器，凡师田，斩牲以左右徇陈，祭祀，赞羞受彻焉。
羊人掌羊牲，凡祭祀，饰羔祭祀，割羊牲，登其首，凡祈珥，共其羊牲，宾客，共其灋羊，凡沈辜候禳衅积，共其羊牲，若牧人无牲，则受布于司马，使其贾买牲而共之，饰羔若礼，所谓饰羔鴈者以缋也，灋羊谓牢礼之灋，所用也。
司爟掌行火之政令，四时变国火，以救时疾，季春出火，民咸从之，季秋内火，民亦如之。时则施火令，凡祭祀，则祭爟，凡国失火，野焚莱，则有刑罚焉。
举火曰爟祭祀用爟故祭焉
掌固，掌脩城郭，沟池树渠之固，颁其士，庶子及其众庶之守，设其饰器，分其财用，均其稍食，任其万民，用其材器，凡守者受灋焉，以通守，政有移甲，与其役财用，唯是得通与国，有司帅之，以赞其不足者昼三巡之，夜亦如之，夜三鼜以号戒。
士者，公卿大夫之适而已命者也，庶子者，国子之倅，而未命者也，众庶，则其地之人民，逓守者也，夫士庶子所使，帅众庶而颁其守则逺近均焉劳逸更焉，分其财用，以给守事，均其稍食，以养守者。
若造都邑，则治其固与其守灋，凡国都之，竟有沟树之固，郊亦如之，民皆有职焉，若有山川，则因之。
司险掌九州之图，以周知其山林川泽之阻，而逹其道路，设国之五沟，五涂而树之，林以为阻固，皆有守禁而逹其道路，国有故，则藩塞阻路，而止行者，以其属守之，唯有节者逹之。
掌疆【阙】
人各掌其方之道治，与其禁令，以设人，若有方治，则帅而致于朝，及归，送之于竟。
方各设其人以候有方治者致之送之
环人掌致师，察军慝，环四方之故，巡邦国搏谍，贼讼敌国，扬军旅，降围邑。
搏谍贼以下皆环人巡邦国之事
挈壶氏掌挈壶以令军井，挈辔以令舍，挈畚以令粮，凡军事，县壶以序聚，凡防县壶以代哭者，皆以水火守之，分以日夜，及冬则以火爨鼎水而沸之，而沃之射人，掌国之三公，孤卿大夫之位，三公北面孤东面，卿大夫西面，其挚，三公执璧，孤执皮帛，卿执羔大夫鴈，诸侯在朝，则皆北面，诏相其灋。
三公执璧则以有君之体而不致其用也
若有国事则掌其戒令诏相其事掌其治逹
射之为道，利以直逹有括则不至，治逹如之，故掌治逹者在射人也。
以射灋治射仪，王以六耦射三侯，三获三容，乐以驺虞，九节五正诸侯，以四耦射二侯，二获二容，乐以貍首，七节三正，孤卿大夫以三耦射一侯，一获一容，乐以采苹，五节二正，士以三耦射豻侯，一获一容，乐以采蘩，五节二正，若王大射，则以貍步张三侯，王射，则令去侯，立于后，以矢行告，卒令取矢，祭侯则为位，与太史数射中佐，司马治射正。
侯而祭之则神无不在而君子无所不用其至
祭祀，则赞射牲，相孤大夫之灋仪，会同，朝觐，作大夫介，凡有爵者，大师令有爵者乘王之倅车，有大宾客，则作卿大夫从戒，太史及大夫介大防与仆人迁尸，作卿大夫掌事比其庐，不敬者，苛罚之。
服不氏掌养猛兽而敎扰之，凡祭祀，共猛兽，宾客之事，则抗皮射，则赞张侯，以旌居乏而待获。
抗皮赞张侯待获皆服不服之意故服不氏掌之
射鸟氏掌射鸟，祭祀以弓矢，乌鸢，凡宾客，会同，军旅，亦如之，射则取矢，矢在侯高，则以并夹取之。
先王置官，大抵兼职射鸟，氏虽无所兼，其所射以共賔祭膳，献亦足以偿禄矣，使乌鸢以并夹取矢，虽若不急，然上下无乏，事则以事为之制故也。
罗氏掌罗乌鸟，蜡则作罗，中春罗春鸟，献鸠以养国老，行羽物。
掌畜掌养鸟而阜蕃敎扰之，祭祀，共卵鸟嵗时贡鸟物，共膳献之鸟。
共卵及鸟物与兽同义翠肾羽翮之属是也
司士掌羣臣之版，以治其政令嵗登下其损益之数，辨其年嵗与其贵贱，周知邦国，都家，县鄙之数，卿，大夫士，庶子之数，以诏王治，以德诏爵，以功诏禄，以能诏事以乆奠食唯赐无常。
赐出于王之恩，恩有厚薄，赐有多寡，又何常之有？且赐而有常，则无以作福矣。
正朝仪之位，辨其贵贱之等，王南乡三公，北面东上，孤东面北上，乡大夫西面北上，王族故士，虎士在路门之右，南面东上，大仆，大右大仆从者，在路门之左，南面西上。
乡明以听天下者，王也，故南乡面王，而荅之者公也，故北靣孤佐王者也，故东面卿大夫佐王者也，故西面王族，故士虎士大仆，大右大仆从者，则从王者也，故南面顺王所向焉，三公，东上则北面，以左为右故也。自孤以下，皆以近尊为上公以下，皆言面王，独言向不斥其体，尊故也。
司士摈，孤卿特揖，大夫以其等旅揖，士旁三揖，王还，揖门左，揖门右大仆前，王入内朝，皆退。
掌国中之士治，凡其戒令，掌摈士者，膳其挚，凡祭祀，掌士之戒令，诏相其灋事及赐爵，呼昭穆而进之，帅其属而割牲，羞爼豆，凡会同，作士从，賔客亦如之，作士适四方，使为介，大防作士，掌事，作六军之士执披，凡士之有守者令哭无去守，国有故，则致士而颁其守，凡邦国三嵗则稽士任而进退其爵禄。
诸子掌国子之倅，掌其戒令，与其敎治，辨其等，正其位，国有大事，则帅国子而致于大子，惟所用之，若有兵甲之事，则授之车甲，合其卒伍，置其有司，以军灋治之，司马弗正，凡国正弗及。
司马弗正，国正弗及，则是诸子正之，大子用之而已。
大祭祀，正六牲之体，凡乐事，正舞位，授舞器，大防正羣子之服位，会同賔客作羣子从，凡国之政事，国子存游倅，使之脩德学道，春合诸学，秋合诸射，以攷其艺而进退之。
司右掌羣右之政令，凡军旅，会同，合其车之卒伍，而比其乘，属其右，凡国之勇力之士能用五兵者属焉，掌其政令。
比其乘则比其乘之马使齐力，属其右则属其右之人，使同心先王旣合，万民之卒伍，以时习之，皆使知战，又属勇力之士能用五兵者于司右使，掌其政令，则军旅之事，有选锋以待敌，齐民得免死焉，无事之时，武夫皆寓于官府，无所奋，其私鬭矣。
虎贲氏掌先后王而趋以卒伍，军旅，会同，亦如之，舍则守王闲，王在国，则守王宫，国有大故，则守王门，大防亦如之，及葬，从遣车而哭，适四方使，则从士大夫，若道路不通，有徴事则奉书以使于四方。
旅贲氏掌执戈盾，夹王车而趋左八人，右八人，车止则持轮，凡祭祀，会同賔客则服而趋，防纪则衰葛执戈盾，军旅，则介而趋。
旅贲，则王衞之尤亲者，王吉服，则亦吉服王凶服，则亦凶服，王戎服则亦戎服亦与王同，其忧乐也。
节服氏掌祭祀朝觐衮冕六人，维王之太常，诸侯则四人，其服亦如之，郊祀裘冕，二人执戈，送逆尸从车，方相氏掌蒙熊皮，黄金四目，衣朱裳，执戈盾，帅百隷而时难以索室，疫大防，先匶及墓入圹，以戈击四隅，方良。
<经部,礼类,周礼之属,周官新义>
钦定四库全书
周官新义卷十三    宋 王安石 撰
夏官二
大仆掌正王之服位，出入王之大命，掌诸侯之复逆王眡朝，则前正位而退，入亦如之。
王眂朝眂治朝也
建路鼓于大寝之门外，而掌其政，以待达穷者与？遽令闻鼓声，则速逆御仆与御，庶子祭祀，賔客丧纪，正王之服位，诏灋仪賛王牲事王出入，则自左驭而前驱，穷者欲速达甚于遽令王之牲事，以事鬼神，苟外不能治其人，内不能治其身，虽日用牲祭鬼神，犹弗享也，大臣众矣，所与治其人莫尊于大宰，近臣众矣，所与正其身，莫亲于大仆，故賛牲事以此两官。
凡军旅，田役賛王鼓救日月，亦如之，大丧始崩，戒鼓传达于四方，窆亦如之，县丧首服之，灋于宫门，掌三公孤卿之吊，劳王燕饮，则相其灋王，射则賛弓矢王眂，燕朝则正位掌摈，相王不眂朝，则辞于三公及孤卿。
小臣掌王之小命，诏相王之小灋仪，掌三公及孤卿之复逆，正王之燕服位，王之燕出入，则前驱大祭祀，朝觐，沃王盥，小祭祀，賔客飨食，賔射掌事，如大仆之灋，掌士大夫之吊劳，凡大事，佐大仆。
祭仆掌受命于王，以眂祭祀，而警戒祭祀，有司纠百官之戒具，既祭，帅羣有司而反命，以王命劳之，诛其不敬者，大丧，复于小庙，凡祭祀，王之所不与，则赐之禽，都家亦如之，凡祭祀致福者，展而受之。
肆师诛其慢慢，谓不肃也，祭祀，诛其不敬，则非不肃之谓也，祭仆掌受命于上，以眂祭祀，仆掌五寝，扫除粪洒之事，王皆以故习而亲焉故也。既置夏采，掌复复之正事，又以二仆参焉，复尽爱之道，求所以生之，不以方而已。
御仆掌羣吏之逆，及庶民之复与其吊劳，大祭祀，相盥而登，大丧，持翣，掌王之燕令，以序守路鼓。
庶民之复，大司冦。所谓逺近惸独老幼之欲有复于上者，故大仆言，建路鼓以待达，穷者闻鼔声则速逆，御仆也。
隶仆掌五寝之埽，除粪洒之事，祭祀脩寝，王行洗乗石掌跸宫中之事，大丧，复于小寝大寝。
弁师掌王之五冕，皆冕朱里，延纽，五采缫十有二就，皆五采玉十有二，玉笄朱纮，诸侯之缫斿九就，瑉玉三采，其余如王之事，缫斿皆就，玉瑱，玉笄，王之皮弁，防五采玉璂，象邸玉笄，王之弁绖，弁而加环绖，诸侯及孤卿大夫之冕，韦弁，皮弁弁绖，各以其等为之，而掌其禁令，五采备采也，十有二就，备数也。玉十有二，备物也，玉笄贯其上，以象徳也。
司甲【阙】
司兵掌五兵，五盾各辨其物与其等，以待军事，及授兵从司马之灋以颁之，及其受兵，输亦如之，及其用兵，亦如之，祭祀，授舞者兵，大丧，廞五兵，军事，建车之五兵，防同亦如之。
司戈盾，掌戈盾之物而颁之，祭祀，授旅贲殳，故士戈盾，授舞者兵亦如之，军旅，防同授贰车，戈盾建乗车之戈盾，授旅贲及虎士戈盾，及舍设藩盾，行则敛之。
司弓矢，掌六弓四弩，八矢之灋，辨其名物而掌其守藏与其出入中春，献弓弩，中秋，献矢箙，及其颁之，王弓弧弓，以授射甲，革椹质者，夹弓，庾弓以授射豻侯，鸟兽者，唐弓，大弓以授学射者，使者劳者其矢箙，皆从其弓，凡弩夹庾利攻守唐大利车战，野战，凡矢枉矢，絜矢利火射，用诸守城车战，杀矢，鍭矢，用诸近射田猎，矰矢茀矢，用诸弋射，恒矢庳矢，用诸散射，天子之弓，合九而成规，诸侯合七而成规，大夫合五而成规，士合三而成规，句者谓之弊弓。
凡祭祀，共射牲之弓矢，泽共射椹质之弓矢，大射，燕射，共弓矢如数并夹，大丧，共明弓矢，凡师役，防同颁弓弩，各以其物从，授兵甲之仪，田弋，充笼箙矢，共矰矢，凡亡矢者，弗用则更。
缮人掌王之用弓弩矢箙，矰弋抉拾，掌诏王射賛王弓矢之事凡乗车充其笼箙载其弓弩，既射，则敛之无防计。
槀人掌受财于职金，以赍其工，弓六物为三等，弩四物亦如之，矢八物皆三等，箙亦如之，春献素，秋献成书，其等以飨工乗其事，试其弓弩以下，上其食而诛赏，乃入功于司弓矢及缮人，凡赍财与其出入，皆在槀人，以待防而攷之，亡者阙之。
入于缮人则共王用也
戎右掌戎车之兵革，使诏賛王鼓传王命于陈中，防同充革车，盟则以玉敦辟盟，遂役之賛牛耳桃茢。
戎右与君同车，在车之右，执戈盾，备非常，并充兵中役使，故云掌之。
齐右掌祭祀，防同宾客，前齐车王乗则持马行则陪乗凡有牲事，则前马。
金路以賔而谓之齐车者王敬賔事如祭故也
道右掌前道车，王出入，则持马陪乗如齐车之仪，自车上谕命于从车，诏王之车，仪王式，则下前马，王下则以盖从。
齐右王弗乗则前马方乗则持马既乗而行则陪乗三者皆与齐右同。
大驭掌驭玉路以祀，及犯軷，王自左驭驭下，祝登受辔，犯軷，遂驱之，及祭酌仆，仆左执辔，右祭两轵，祭軓乃饮，凡驭路行以肆夏，趋以采荠，凡驭路仪，以鸾和为节，戎仆掌驭戎车，掌王倅车之政，正其服，犯軷，如玉路之仪，凡巡守及兵车之防亦如之，掌凡戎车之仪。
齐仆掌驭金路，以賔朝觐，宗遇飨食皆乗金路其灋仪，各以其等为车送逆之节。
道仆掌驭象路，以朝夕燕出入，其灋仪如齐车，掌贰车之政令。
田仆掌驭田路，以田以鄙，掌佐车之政，设驱逆之车，令获者植旌，及献比禽，凡田王提马而走，诸侯晋大夫驰提节之晋，进之驰，则亟进之，尊者安舒，卑者戚速。
驭夫掌驭贰车从车使车分公马而驾治之
贰车副车从车谓属车也使车谓使者所乗之车
校人掌王马之政，辨六马之属，种马一物，戎马一物，齐马一物，道马一物，田马一物，驽马一物，凡颁良马而养乗之乗马一师四，圉三乗为皁皁一，趣马三皁，为繋繋一驭夫，六繋为廏廏一，仆夫六廏成校，校有左右，驽马三良马之数，丽马一圉，八丽一师，八师一趣马，八趣马一驭，夫天子十有二闲，马六种，邦国六闲，马四种，家四闲，马二种，凡马，特居四之一。
趣马下士皁一人繋一驭夫则下士一人
春祭马祖，执驹夏祭先牧，颁马攻特，秋祭马社，臧仆冬祭马步，献马讲驭夫，凡大祭祀，朝觐，防同毛马而颁之，饰币马，执扑而从之，凡賔客受其币马，大丧，饰遣车之马，及葬埋之，田猎，则帅驱逆之车，凡将事于四海，山川则饰黄驹，凡国之使者，共其币马，凡军事物马而颁之等驭夫之禄，宫中之稍食。
攻特者驹之，不可习者，廋人攻之矣，及成马而不可习，则校人攻之，臧仆则简驭者，简其臧亦简，其或不臧。
趣马掌賛正良马而齐其饮食，简其六节，掌驾説之颁辨四时之居，治以听驭夫。
巫马掌养疾马而乗治之相医而药攻马疾，受财于校人，马死，则使其贾粥之，入其布于校人。
牧师掌牧地，皆有厉禁而颁之，孟春焚牧，中春通淫，掌其政令，凡田事賛焚莱。
颁其地于牧人
廋人掌十有二闲之政敎，以阜马佚，特敎駣攻驹，及祭马祖，祭闲之先牧，及执驹，散马耳，圉马正校人员选，马八尺以上为龙，七尺以上为騋，六尺以上为马。
政以正之，教以导之阜，马者养马而阜之既阜矣，又佚特以蕃之既蕃矣，又教駣以成之，攻驹则不可敎者，及其未駣攻之也，圉马则成马，而圉之圉马，以校人执驹为节也，正其员，使员称马数，正其选，使选惟其能；小大异名，使各从其类，以待乗颁及以为种。
圉师掌敎圉人养马，春除蓐衅，廏始牧夏庌马，冬献马射，则充椹质，茨墙则翦阖。
次草谓之茨诗曰墙有茨苫谓之阖以剉草为苫
圉人掌养马刍牧之事，以役圉师，凡賔客丧纪，牵马而入，陈廞马亦如之。
职方氏掌天下之图，以掌天下之地，辨其邦国都鄙，四夷八蛮，七闽九貉，五戎，六狄之人民，与其财用九谷，六畜之数要，周知其利害，乃辨九州之国，使同贯利，掌天下之图，以掌天下之地，则所掌非特图也，又掌其地焉。
东南曰州，其山镇曰：防稽其泽薮曰具区，其川三江，其浸五湖，其利金锡竹箭，其民二男五女，其畜宜鸟兽，其谷宜稻。
正南曰荆州，其山镇曰衡山，其泽薮曰云瞢，其川江汉，其浸颍，湛，其利丹，银、齿，革，其民一男二女，其畜宜鸟兽，其谷宜稻。
河南曰豫州，其山镇曰华山，其泽薮曰圃田，其川荥；雒，其浸波溠，其利林，漆丝枲，其民二男三女，其畜宜六扰，其谷宜五种。
正东曰青州，其山镇曰沂山，其泽薮曰望诸，其川淮泗，其浸沂，沭，其利蒲鱼，其民二男二女，其畜宜鸡，狗，其谷宜稻，麦。
河东曰兖州，其山镇曰岱山，其泽薮曰大野，其川河泲，其浸卢维，其利蒲鱼，其民二男三女，其畜宜六扰，其谷宜四种。
正西曰雍州，其山镇曰岳山，其泽薮曰蒲，其川泾，汭，其浸渭，洛，其利玉石，其民三男二女，其畜宜牛，马，其谷宜黍，稷。
东北曰幽州，其山镇曰医无闾，其泽薮曰貕养，其川河泲，其浸菑时，其利鱼盐，其民一男三女，其畜宜四扰，其谷宜三种。
河内曰冀州，其山镇曰霍山，其泽薮曰杨纡，其川漳，其浸汾，潞，其利松柏，其民五男三女，其畜宜牛羊，其谷宜黍，稷。
正北曰并州，其山镇曰恒山，其泽薮曰昭余祁，其川虖池，呕夷，其浸涞易，其利布帛，其民二男三女，其畜宜五扰，其谷宜五种。
乃辨九服之邦国，方千里曰王畿，其外方五百里曰侯服，又其外方五百里曰甸服，又其外方五百里曰男服，又其外方五百里曰采服，又其外方五百里曰衞服又其外方五百里曰蛮服，又其外方五百里曰夷服，又其外方五百里曰镇服，又其外方五百里曰藩服，凡邦国千里，封公以方五百里，则四公方四百里，则六侯方三百里，则七伯方二百里，则二十五子，方百里则百男，以周知天下。
凡邦国小大相维，王设其牧，制其职，各以其所能制其贡，各以其所有，王将巡守，则戒于四方，曰：各脩平乃守，攷乃职事，无敢不敬戒，国有大刑，及王之所行，先道帅其属而巡戒令，王殷国亦如之。
九州之序，禹贡始于冀次，以兖而终于雍，职方始于，次以荆而终于并者，盖禹贡言治水之序，职方言逺近之序治水，自帝都而始，然后顺水性所便，自下而上，故自兖至雍而止以逺近言之则周之化自北而南，以南为逺故关雎鹊巢之诗分为二，南汉广亦言文王之道，被于南国，徳化所及以逺为至故也。始于州，则以在东南，次以荆，则以荆在正南，终于并则以并在正北先逺而后近也。
土方氏掌土圭之灋，以致日景，以土地相宅，而建邦国都鄙，以辨土宜，土化之灋，而授任地者，王巡守，则树王舍。
懐方氏掌来逺方之民致方贡致逺物而送逆之，达之以节，治其委积，馆舍饮食。
逆送之以为之礼达之节，使无留难，治其委积，馆舍饮食，使有所资赖，此所以懐之也。
合方氏掌达天下之道路，通其财利，同其数器，壹其度量，除其怨恶，同其好善。
训方氏掌道四方之政事，与其上下之志，诵四方之传，道正嵗则布而训四方而观新物。
形方氏掌制邦国之地域，而正其封疆，无有华离之地，使小国事大国，大国比小国。
华与为国君削爪者华之同义
山师掌山林之名，辨其物与其利害而颁之于邦国，使致其珍异之物。
稻人泽草所生，种之芒种，所谓利有如此者，非特中人用而已，王孙满曰：夏之方有徳也，铸鼎象物，百物而为之备，使民知神奸，故民入川泽山林，不逢不若魑魅魍魉，莫能逢之，所谓害有如此者，非特毒物及螫噬之，虫兽而已。
川师掌川泽之名，辨其物与其利害而颁之于邦国，使致其珍异之物。
邍师掌四方之地名，辨其丘陵，坟衍，邍隰之名物之可以封邑者。
匡人掌达灋，则匡邦国而观其慝，使无敢反侧，以听王命。
撢人掌诵王志道国之政事，以巡天下之邦国，而语之，使万民和説而正王面。
都司马掌都之士，庶子及其众庶车马，兵甲之戒令，以国灋掌其政学，以聴国司马家，司马亦如之。
钦定四库全书
周官新义卷十四    宋 王安石 撰
秋官一
惟王建国，辨方正位，体国经野，设官分职，以为民极，乃立秋官司寇，使帅其属而掌邦禁，以佐王刑邦国，刑官之属，大司寇，卿一人，小司寇，中大夫二人，士师下大夫，四人乡士，上士八人，中士十有六人，旅，下士三十有二人，府六人，史十有二人，胥十有二人，徒百有二十人，遂士，中士十有二人，府六人，史十有二人，胥十有二人，徒百有二十人。
县士，中士三十有二人，府八人，史十有六人，胥十有六人，徒百有六十人。
方士，中士十有六人，府八人，史十有六人，胥十有六人，徒百有六十人。
讶士，中士八人，府四人，史八人，胥八人，徒八十人，朝士，中士六人，府三人，史六人，胥六人，徒六十人，司民，中士六人，府三人，史六人，胥三人，徒三十人，司刑，中士二人，府一人，史二人，胥二人，徒二十人，司刺，下士二人，府一人，史二人，徒四人。
司约下士二人府一人史二人徒四人
司盟下士二人府一人史二人徒四人
职金，上士二人，下士四人，府二人，史四人，胥八人，徒八十人，司厉，下士二人，史一人，徒十有二人。
犬人，下士二人，府一人，史二人，贾四人，徒十有六人，司圜，中士六人，下士十有二人，府三人，史六人，胥十有六人，徒百有六十人。
掌囚，下士十有二人，府六人，史十有二人，徒百有二十人。
掌戮下士二人史一人徒十有二人
司，中士二人，下士十有二人，府五人，史十人，胥二十人，徒二百人。
罪百有二十人
蛮百有二十人
闽百有二十人
夷百有二十人
貉百有二十人
布宪，中士二人，下士四人，府二人，史四人，胥四人，徒四十人，禁杀戮，下士二人，史一人，徒十有二人。
禁暴氏下士六人史三人胥六人徒六十人
野庐氏下士六人胥十有二人徒百有二十人
蜡氏下士四人徒四十人
雍氏下士二人徒八人
萍氏下士二人徒八人
萍之浮物不沈溺，又胜酒故掌国之水禁几酒，谨酒禁，川游者谓之萍氏。
司寤氏下士二人徒八人
司烜氏下士六人徒十有二人
条狼氏下士六人胥六人徒六十人
脩闾氏下士二人史一人徒十有二人
冥氏下士二人徒八人
庶氏下士一人徒四人
穴氏下士一人徒四人
翨氏下士二人徒八人
柞氏下士八人徒二十人
薙氏下士二人徒二十人
硩蔟氏下士一人徒二人
翦氏下士一人徒二人
赤犮氏下士一人徒二人
蝈氏下士一人徒二人
壶涿氏下士一人徒二人
庭氏下士一人徒二人
衔枚氏下士二人徒八人
伊耆氏下士一人徒二人
大行人，中大夫二人，小行人，下大夫四人，司仪上士八人，中士十有六人，行夫，下士三十有二人，府四人，史八人，胥八人，徒八十人。
环人中士四人史四人胥四人徒四十人
象胥，每翟上士一人，中士二人，下士八人，徒二十人，掌客，上士二人，下士四人，府一人，史二人，胥二人，徒二十人。
掌讶，中士八人，府二人，史四人，胥四人，徒四十人，掌交，中士八人，府二人，史四人，徒三十有二人。
掌察四方中士八人史四人徒十有六人
掌货贿下士十有六人史四人徒三十有二人
朝大夫，每国上士二人，下士四人，府一人，史二人，庶子八人，徒二十人。
都则中士一人，下士二人，府一人，史二人，庶子四人，徒八十人。
都士，中士二人，下士四人，府二人，史四人，胥四人，徒四十人，家士亦如之。
大司寇之职，掌建邦之三典，以佐王刑邦国，诘四方邦国，刑之所加，故曰刑邦国，四方则有威让之令，有文告之辞，布令陈辞而又不至，则又增修于徳而已。故曰诘四方。
一曰刑新，国用轻典，二曰，刑平国用中典，三曰：刑乱国用重典。
刑新国用轻典，则教化未明，习俗未成，以柔乂之也，刑平国用中典，则教化已明，习俗已成，以正直乂之也，刑乱国用重典，则顽昬暴悖，不可教化，以刚乂之也，故书云：惟敬五刑，以成三徳。
以五刑纠万民，一曰野刑，上功纠力，二曰军刑，上命纠守三曰，乡刑上徳纠孝，四曰官刑，上能纠职，五曰国刑，上愿纠暴。
野刑为事，故上功纠力，力所以致功军，刑为政，故上命纠守，守所以致命，乡刑为教，故上徳纠孝孝所以致徳官刑为治，故上能纠职，职所以致能国刑，刑也，故上愿纠暴失，愿而暴刑所取也，然则刑无为礼乎？曰：礼之施万民者，在教而已，自野刑序之，以至于国，则与书序，蛮夷猾夏，寇贼奸宄同意。
以圜土聚教罢民，凡害人者，寘之圜土，而施职事焉，以明刑耻之，其能改者，反于中国，不齿三年，其不能改而出，圜土者杀。
凡害人者，谓有过失，而丽于法者也，其狱谓之圜土，则有生养之意也。其人谓之罢民，则不自强以礼故也。施职事焉，则使知自强以明刑，耻之，则使知自好，其能改者，反于中国，不齿三年者，寘之圜土，外之于中国也，故其能改而反也，谓之反于中国，其收之也，三让而罚，三罚而归之，圜土及与其能改，亦不可以一年而足，故不齿三年，三年无违，则亦久矣，于是以伦类序之，其不能改而出，圜土者杀，则上所以宥而教之至矣，既不能改，又逃焉，杀之义也。先王之于民也，徳以教之礼以宾之，仁以宥之，义以制之，善者怙焉，不善者惧焉，故居则易以治，动则易以服。
以两造禁民讼，入束矢于朝，然后听之，以两剂禁民狱，入钧金三日，乃致于朝，然后听之。
以两造禁民讼者，讼以两造听之而无所偏受，则不直者，自反而民讼禁矣，入束矢于朝，然后听之者，以束矢自明其直，然后听盖不直，则入其矢，亦所以惩其不直以两剂，禁民狱者狱，以两剂听之，而无所偏信，则不直者，自反而民狱禁矣，入钧金三日，乃致于朝，然后听之者，以钧金自明其不可变，然后听，盖不信则入其金，亦所以惩不信，狱必三日然后听，则重致民于狱也，狱必以剂，则讼至于狱，无简不听，非特剂而已，举剂以见类焉。
以嘉石平罢民，凡万民之有罪过，而未丽于灋，而害于州里者，桎梏而坐诸嘉石，役诸司空重罪，旬有三日坐朞役其次，九日坐，九月役，其次，七日坐，七月役，其次五日坐，五月役，其下罪，三日坐，三月，役使州里任之，则宥而舍之。
嘉合礼之善也，以嘉石平罢民，罢民不能自强，以礼故也。万民之有罪过，而未丽于法，而害于州里者，则司救所谓衺恶也，凡害人者，则司救所谓过失是也。过失不谓之罪，而得罪反重于衺，恶则为其已丽于法故也。惟其过失，是以未入于刑，不亏其体，而以圜土教之也，衺恶谓之罪，而得罪反轻于过失，为其未丽于法故也。坐诸嘉石，使自反焉，且以耻之役，诸司空则以彊，其罢故也。重罪旬有三日坐朞役其次，九日坐，九月役，其次，七日坐，七月役，其次五日坐，五月役，其下罪，三日坐，三月，役则报之，各称其罪之轻重，使州里任之，则宥而舍之，则无任者，终不舍焉，是乃所以使州里相安也，先王善是法，以为其刑人也，不亏体，其罚人也，不亏财，非特如此而已，司空之役，不可废也，与其徭平民而苦之，孰若役此以安州里之为利也。
以肺石达穷民凡逺近惸独老幼之欲有复于上，而其长弗达者，立于肺石三日，士听其辞，以告于上，而罪其长，肺之情，忧其窍为鼻，以肺石达穷民，则以其忧在内，不能自达故也。非此疾也，不为穷民以大仆观之，则欲其速达甚于遽令，然而立于肺石三日然后听，则又恶民之凟其上，民凟其上，愦眊而不渫，虽诚无告，反不暇治矣。
正月之吉，始和，布刑于邦国，都鄙乃县刑象之灋于象魏，使万民观刑象，挟日而敛之，凡邦之大盟约，涖其盟书，而登之于天府，大史，内史司防及六官，皆受其贰而藏之。
凡邦之大盟约，大司寇涖其盟，书者刑一成而不可变，盟约如之，且违焉，则刑所取也，登之于天府者，谨藏之也，大史，内史司防及六官，皆贰而藏之者，各以考事焉，非特备失亡而已。
凡诸侯之狱讼，以邦典定之，凡卿大夫之狱讼，以邦灋断之，凡庶民之狱讼，以邦成弊之。
诸侯强大，其狱讼难定，故言以邦典定之，卿大夫亲贵，其狱讼难断，故言以邦法断之，若夫庶民患其情伪，难弊而已，故言以邦成弊之。
大祭祀奉犬牲
犬金畜也，秋官羞之，则各从其类也，因致其义焉，奉不可变之义，一于所事，致其守御，以佐大事者，大司寇之职也，小司寇小祭祀，奉犬牲，士师刉珥，奉犬牲与此同义，所任有小大而已。
若禋祀五帝则戒之日涖誓百官戒于百族
涖誓而戒焉，则制百官百族于刑之中，义也，谓之禋祀，则致意之精焉，刑官佐王事上帝，如斯而已。天地二官不言禋，则所以佐王事上帝，有大于此者，此无所事意，不期精粗焉。
及纳亨，前王祭之日，亦如之，奉其明水火，凡朝觐，防同前王，大丧，亦如之，大军旅，涖戮于社，凡邦之大事，使其属跸。
及纳亨，前王祭之日，亦如之者，于是也治官以宰制斟酌赞王，而刑官先焉，俾王从欲以治，则刑先之故也。司寇称祭之日，而宰称祀，则宰天官也，故称祀司寇，秋官也，制物之形焉，故称祭明水火之为物，洁而清明之至也，清以察理之在我，明以烛事之在物，洁以革污秽而除之，刑官所以格上帝于是为至朝觐，防同前王，大丧，亦如之，则与大祭祀前王同义，大军旅，涖戮于社，则涖戮，刑官之事也，跸者止人使毋敢干焉。刑官之事也，小司寇国之大事，使其属跸，则事在国中而已，大司寇邦之大事，使其属跸，则事之所在，通国野焉。
小司寇之职，掌外朝之政，以致万民而询焉，一曰询国危，二曰询国迁，三曰询立，君其位王，南乡，三公及州长，百姓北面羣臣，西面羣吏，东面，小司寇摈，以叙进而问焉，以众辅志而弊谋。
国危国迁立君，大事也，有疑焉，则所谓大疑，故致万民而询焉，三公，乡老也，上言：三公中言：州长下言，百姓则乡官皆在此矣。上言万民，下言百姓，则询备矣，其言百姓犹洪范之言，庶人其言万民，则犹洪范之言，庶民也，百姓北面荅君也，三公及州长，北面帅民也，羣臣西面，羣吏东面则左右，其事而已，民为贵，于是见矣，小司寇摈以叙进而问焉，以众辅志而弊谋，则以王志而辅之，众以众谋为稽，而弊之于王也。
以五刑，听万民之狱讼，附于刑，用情讯之，至于旬，乃弊之读书，则用灋凡命夫，命妇不躬坐狱讼，凡王之同族有罪不即市。
以五刑，听万民之狱讼者听狱讼，当知罪所丽故也。知罪所丽，则奸民有可刺之实，不能以巧免，愚民有可宥之情，知所以出之，焉附于刑？用情讯之者，既得其情，罪附于刑矣，则用情讯之，恐其惟从，非从也，至于旬乃弊之者，慎用刑也，与书要囚，服念五六日，至于旬时，丕蔽要囚，同义读书，则用法者，弊其罪，则读其服罪之书，读其服罪之书，则用法而已，不以意为轻重，讯用情，则民得自尽，弊用法，则吏无所肆焉，凡命夫，命妇不躬坐狱讼者贵贵也，凡王之同族有罪，不即市者，亲亲也，贵贵亲亲，如此而已，岂以故挠法哉？
以五声听狱讼，求民情，一曰辞听，二曰色听，三曰气听，四曰耳听，五曰目听。
听狱讼，求民情以讯鞫，作其言，因察其视听，气色，以知其情伪，故皆谓之声焉，言而色动，气丧视听，失则其伪可知也，然皆以辞为主，辞穷而情得矣，故五声以辞为先，气色，耳目次之。
以八辟丽邦，灋附刑罚，一曰议亲之辟，二曰议故之辟，三曰议贤之辟，四曰议能之辟，五曰议功之辟，六曰议贵之辟，七曰议勤之辟，八曰议宾之辟。
出，命制节以治人罪，谓之辟八，辟有议则非制，于法而已，故称辟焉，王所以驭万民者有八统，故其用刑有八，辟丽邦法，附刑罚，则若今律称在八议者，亦称定行之律也，谓之议，则刑诛赦宥，未定也，然以臯陶为士，瞽瞍杀人，而舜不敢赦，则其议之大槩可知矣。
以三刺断，庶民狱讼之中，一曰讯羣臣，二曰讯羣吏，三曰讯万民，听民之所刺宥，以施上服下服之刑。
听民之所刺宥，以施上服下服之刑，则刺宥听命而已，讯羣臣讯羣吏，则臣吏能，循民志而达之者也。
及大比登民数，自生齿以上，登于天府，内史司防冡宰贰之以制国用。
及大比登民数，自生齿以上，登于天府者生齿，则有食之端，有食之端，则将任之以职，故自生齿以上，登其数，登于天府，则宝而藏之，内史司防冡宰贰之以制国用者，国用以赋敛制之，赋敛多寡，以民制之故也。
小祭祀，奉犬牲，凡禋祀五帝，实镬水，纳亨亦如之，曰：以木爨火，亨饪也，实镬水则济，以木爨火之事而成之，秋官之属也。
大宾客，前王而辟，后世子之丧亦如之，小师涖戮，凡国之大事，使其属跸，孟冬祀司民，献民数于王，王拜受之，以图国用而进退之。
内史司防冡宰制国用，王图国用而进退之者，图图其大计，制事为之制，虽事为之制，而进退之，则断于王焉，言图制国用于此，则民之犯刑，以其贫而已，民之贫以上，赋敛之多而已，赋敛之多以不知图国用制之而已。
嵗终则令羣士计狱弊讼，登中于天，府正嵗帅其属而观刑象，令以木铎曰：不用灋者，国有常刑，令羣士乃宣布于四方，宪刑禁，乃命其属入防，乃致事。
中狱讼之中，中言事实之书也，天府谓之治中，告天谓之升中，与此同义。
士师之职，掌国之五禁之灋，以左右刑罚，一曰宫禁，二曰官禁，三曰国禁，四曰野禁，五曰军禁，皆以木铎徇之于朝，书而县于门闾。
五禁之法，以左右刑罚，为以五禁左右之五刑，自野以及国，而五禁自宫以及军，则禁欲其毋犯而已，此其所以异于刑也。
以五戒先后刑罚，毋使罪丽于民，一曰誓，用之于军旅，二曰诰，用之于防同，三曰禁用诸田役，四曰纠用诸国中，五曰宪，用诸都鄙。
以五戒先后，刑罚者，以刑罚为中，以五戒先后之，若盘庚上篇，则以诰先之也，若盘庚下篇，则以诰后之也，誓诰则若汤誓之于伐桀，洛诰之于营，周为一事，施一时而已，故曰，用之于军旅，用之于防，同禁纠宪，则所用非特一事一时，故曰：用诸田役，用诸国中，用诸都鄙，毋使罪丽于民，则军旅为大防，同次之，田役次之，国中都鄙则戒之于无事之时，先国中，后都鄙与五禁，先近后逺同义。
掌乡合州党族闾比之聨，与其民人之什伍，使之相安相受，以比追胥之事，以施刑罚庆赏。
掌乡合州党族闾比之聨，与其民人之什伍者，以比合比，以伍合伍，使之相聨也，使之相安相受，以比追胥之事，以施刑罚，庆赏者，去其害人者，则使之相安；使州里任焉而舍之？则使之相受；相安相受，然后可以比追胥之事，以施刑罚庆赏，则废事者，施刑罚有功者，施庆赏，士师掌刑，使之相安而已，若夫使之相保；则有教存焉，非士师所及也。
掌官中之政令，察狱讼之辞，以诏司寇断狱弊讼，致邦令。
掌官中之政令者，其政令施于其官府之中而已，致邦令者，有邦令则致之于官府，邦国都鄙也。
掌士之八成，一曰邦汋，二曰邦贼，三曰邦谍，四曰犯邦令，五曰挢邦令，六曰为邦盗，七曰为邦朋，八曰为邦诬，邦汋汋邦事，轻重缓急所在而为乡，背出入者也。邦贼则是为邦贼而已，为邦盗，则是为邦盗者也，非邦盗而已，乱之初生，以有邦汋，邦汋之不治，失政刑矣，宄自内作而为贼奸，自外来而为谍，固其所也，贼谍为害大矣，然未如犯邦令之甚，令不行，则其害非止贼谍，犯邦令之不治，则挢邦令者至焉，挢邦令之不治，则为邦盗者至焉，易所谓上慢下暴，盗思伐之者也，然为邦盗者，中无主不至，为邦朋为邦诬，则盗之所主也，邦朋非邦诬，不立则邦诬，非邦朋不成，恶直丑正，相与为比，守正特立之士，不容于时而有大物者，无与昭奸，此纲纪所以坏大盗所以作，然不知祸本在此，而以危亡为兢兢，亦难以祈无事矣。故事之八成，其序如此。
若邦凶荒，则以荒辩之灋治之，令移民通财，纠守缓刑，有移民通财，纠守缓刑之事，则因有辩矣，故有荒辩之法焉，大行人言，若国凶荒，令赒委之，则令诸侯相赒委，故言国小司寇，言若邦凶荒，以荒辩之法治之，则凶荒徧邦，然后以荒辩之法治之，故言邦荒政无纠守，而有去几，今此无去几，而有纠守王责，诸侯以守，故可以去几，邦国为王守，则有纠守而已。
凡以财狱讼者正之以傅别约剂
以此正狱讼，则民知无傅别，约剂之不可治，皆无敢苟简于其始，讼之所由省也，孔子听讼，吾犹人也，故于讼欲作事谋始，始之不谋，及其卒也，虽圣人亦末如之何矣。
若祭胜国之社稷则为之尸
灭亡刑之类也
王燕出入，则前驱而辟，祀五帝，则沃尸及王盥，洎镬水，洎镬水者，续司寇之事而终之。
凡刉珥，则奉犬牲，诸侯为宾，则帅其属而跸于王宫，大丧，亦如之。
大小司寇，使其属则弗亲，跸也，士师帅其属，则亲跸矣，大司寇跸邦事，小司寇跸国事，故士师跸王宫而已。
大师帅其属而禁逆军旅者，与犯师禁者，而戮之嵗终则令正要防正歳帅其属而宪禁令于国及郊野，虽大师然，然所禁而戮，非但大师也。
钦定四库全书
周官新义卷十五    宋 王安石 撰
秋官二
乡士掌国中，各掌其乡之民数而紏戒之，听其狱讼，察其辞，辨其狱讼，异其死刑之罪而要之，旬而职听于朝，司宼听之，断其狱，弊其讼于朝，羣士司刑皆在，各丽其法，以议狱讼，狱讼成，士师受中，协日刑杀，肆之三日，若欲免之，则王防其期，大祭祀，大丧纪，大军旅大賔，客则各掌其乡之禁令，帅其属夹道而跸，三公若有邦事，则为之前驱而辟，其丧亦如之，凡国有大事，则戮其犯命者。
遂士掌四郊，各掌其遂之民数而紏其戒令，听其狱讼，察其辞，辨其狱讼，异其死刑之罪而要之，二旬而职听于朝，司寇听之，断其狱，弊其讼于朝，羣士司刑皆在，各丽其法，以议狱讼，狱讼成，士师受中，协日就郊而刑杀，各于其遂肆之三日，若欲免之，则王令三公防其期，若邦有大事聚众庶，则各掌其遂之禁令，帅其属而跸六卿，若有邦事，则为之前驱而辟，其丧亦如之，凡郊有大事，则戮其犯命者。
县士掌野各掌其县之民数，紏其戒令，而听其狱讼，察其辞，辨其狱讼，异其死刑之罪而要之，三旬而职听于朝，司宼听之，断其狱，弊其讼于朝，羣士司刑皆在，各丽其法，以议狱讼，狱讼成，士师受中，协日刑杀，各就其县，肆之三日，若欲免之，则王命六卿防其期，若邦有大役聚众庶，则各掌其县之禁令，若大夫有邦事，则为之前驱而辟，其丧亦如之，凡野有大事，则戮其犯命者，乡士掌国中，各掌其乡之民数者，通掌国中，而分掌其乡焉，郑氏谓乡士八人四人，而分掌三乡也，遂士掌四郊，而各掌其遂之民数者通掌四郊而分掌其遂也。县士掌野而各掌其县之民数者，通掌野而分掌其县也，所谓四郊，非乡地所谓野非遂地，盖所谓公邑之在郊野者焉，而于乡士言紏戒之，遂士县，士言紏其戒令者，乡治详故乡，士不特紏之而已，又戒焉，县遂治畧故遂士县，士无所戒也。违其遂县吏之戒令，则紏之而已，异其死刑之罪，而要之者死刑之罪定，而又要之，若今责伏辨矣，乡士旬而职听于朝者，慎用刑故也。遂士二旬，县士三旬则以逺也羣士司刑皆在，各丽其法，以议狱讼者，羣士司刑各有所掌，若司刑掌五刑之法司，刺掌三刺，三赦三宥之法，又或掌官法，或掌官成，或掌官常，故各丽其法也，士师受中，协日刑杀者，狱讼成而上，其中于士师，士师受之，然后协日刑杀也，乡士刑杀不言所就，以县士遂士推之就国，中明矣，乡士，若欲免之，则王防其期者，王亲防其期，听而议之也，遂士王令三公防其期，县士王命，六卿防其期，则逺故也六卿言，命三公言令则六卿任事，王亲命之而已，三公尊不任事，书命以令焉，乡士三公有邦事，则为之前驱而辟，遂士六卿有邦事，则为之前驱而辟，县士大夫有邦事，则为之前驱而辟为尊者辟，行人使避也。公卿大夫教治政事所自出，非刑官先而辟焉，则有所不行，其丧亦如之者，则丧终事也。
方士掌都家，听其狱讼之辞，辨其死刑之罪而要之，三月而上，狱讼于国。
方士三月而上狱讼于国，郑氏谓变朝言国，以其自有君异之也。
司冦听其成于朝，羣士司刑皆在，各丽其法，以议狱讼，狱讼成，士师受中书，其刑杀之成，与其听狱讼者，凡都家之大事聚众庶，则各掌其方之禁令。
司冦听其成于朝，则狱讼成而后上于国也，既成而后上于国，而于羣士司刑丽法以议，又言：狱讼成者，前所谓成都家听断之成也，后所谓成司冦羣士司刑听，议之成也，书其刑杀之成，与其听讼狱者，郑氏谓备反复，有失实者。
以时修其县，法若嵗终则省之，而诛赏焉，凡都家之士所上治则主之。
以时修其县，法若嵗终则省之，而诛赏焉者，省盖巡而视之，与省方同义，郑氏谓县法：县师之职也，方士嵗时修此法嵗终则又省之而诛赏焉。
讶士掌四方之狱讼，谕罪刑于邦国，凡四方之有治于士者造焉，四方有乱，狱则徃而成之，邦有賔客，则与行人送逆之入于国，则为之前驱而辟，野亦如之，居馆，则帅其属而为之跸，诛戮暴客者，客出入则道之，有治则赞之，凡邦之大事聚众庶，则读其誓禁。
讶士掌四方之狱讼，故邦有賔客，则与行人送逆之入于国，则为之前驱而辟，野亦如之，居馆，则帅其属而为之跸也。
朝士掌建邦外朝之法，左九棘，孤卿大夫位焉，羣士在其后，右九棘，公，侯，伯、子，男位焉，羣吏在其后，而三槐三公位焉，州长众庶在其后，左嘉石，平罢民焉，右肺石，达穷民焉。
右公侯伯子男尊故也。羣吏在其后，则外朝听狱弊，讼之朝也，故治事者在焉，面三公位焉，州长众庶在其后，则答王故也。棘之为木也，其华白义，行之发也，其实赤事功之就也，束在外所以待事也，槐之为木也，其华黄中徳之畅也其实至道之复也，文在中，含章之义也。右穷民，则不傲无告，故右焉，司士以正朝仪之位，辨贵贱之等为职，故其序朝位，先尊后卑，朝士以掌建外朝之法为职，故其序朝位，先卑后尊，先卑后尊，则先法之所制者。
帅其属而以鞭呼趋且辟禁慢朝错立族谈者
以鞭呼趋，且辟呼朝者，使趋焉，又为之辟也，呼趋则戒以肃，辟则使人避焉，禁慢朝错立族，谈者朝当如此，故孔子在朝廷，便便言唯谨，尔孟子不逾阶而揖，不歴位而言。
凡得获货贿，人民六畜者委于朝，告于士，旬而举之，大者公之，小者庻民私之。
易得，曰：得难得曰获，获伺度而得之也，人民在货贿之后，盖奴虏之亡者，市民所防伺察者众，故曰获货贿，六畜，其亡必得，故曰得举之，民无私焉，则亦市之为治，欲民不以无故得利也。三日而举之，则民所防也，其求宜速，朝之所委，则亡不必得，故小者使民私焉，使民私焉，则亦朝之为治，欲不尽利以遗民也，求者或逺则待之宜缓，故旬而举之，市不言获，人民则市之所防，几察者众，非亡民所赴也。
凡士之治有期日，国中一旬，郊二旬，野三旬，都三月，邦国朞期内之治听，期外不听。
民之所急，宜以时治，苟为不急，又在期外，亦可以已矣。夫狱讼追证无罪之民，豫受其弊，则其不急，岂可长哉！
凡有责者有判书以治则听
有判书以治，则听者以责与人，必使有判书，其扺冒而讼，有判书则为之，听治焉。
凡民同货财者令以国法行之犯令者刑罚之
凡民同货财者，令以国法行之，犯令者，刑罚之者刑罚，其犯令者而已。不诛同财之人也，若货不出于闗而举其货，罚其人，所谓国法也，二人同财，而一人犯此令，则并举其货焉，是为令以国法行之，若夫罚则施犯令者一人而已。
凡属责者以其地傅而听其辞
以责属人，必使有傅傅必有地，着其相抵冒而讼，以其地傅来，乃为之听治，属责而无傅有传而无地着，不知所在，不可追证，则弗听也。
凡盗贼军乡邑及家人，杀之无罪，凡报仇雠者，书于士，杀之无罪，若邦凶荒札丧，宼戎之故，则令邦国，都家，县鄙虑刑贬。
军谓众攻围乡邑及家，则人得杀之，仇讐之罪已书于士而得，则士之所杀也，已书于士而不得则罪，不嫌于不明，故许之，専杀也思患曰虑，虑刑则非特缓刑而已，若荒政除盗贼，费誓无余刑，非杀则以灾，宼之故有加急焉，故令虑以制之，虑贬则用财，当贬于平时，然欲适宜，则亦不可以无虑也。
司民掌登万民之数，自生齿以上，皆书于版，辨其国中，与其都鄙，及其郊野，异其男女嵗登下其死生及三年大比，以万民之数，诏司冦，司冦及孟冬祀司民之日，献其数于王，王拜受之，登于天府，内史司防冡宰贰之，以赞王治。
于小司寇，言内史司防冢宰贰，民数制国用，王受民数图国用而进退之，而于司民云，内史司防，冢宰贰之，以赞王治者，司民，掌民数之官也，生齿之不蕃，至于具祸以烬，则以王无陪无卿，无义治之，非特为贫故也。
司刑掌五刑之法，以丽万民之罪，墨罪五百，劓罪五百，宫罪五百，刖罪五百，杀罪五百，若司宼断狱弊讼，则以五刑之法，诏刑罚而以辨罪之轻重。
先王之惩民也，以让为不足，然后罚以罚为不足，然后狱之圜土役之，司空以狱而役之为不足，然后墨以墨为不足，然后劓以劓为不足，然后宫以宫为不足，然后刖以刖为不足，然后杀墨。劓，宫，刖杀弃人之刑也，以杀为不足，则又有奴其父母妻子者，奴其父母妻子，非刑之正也，故不列于此。
司刺掌三刺，三宥，三赦之法，以赞司宼听狱讼，壹刺曰讯羣臣，再刺曰讯羣吏，三刺曰讯万民，壹宥曰不识，再宥曰过失，三宥曰遗忘，壹赦曰防弱，再赦曰老旄，三赦曰憃愚，以此三法者，求民情，断民中而施上服下服之罪，然后刑杀。
不识过失，遗忘致慎，则或可以免焉。故宥之而已，防弱老旄，憃愚，则非人之能为也，故赦之，憃愚憃而愚也，孔子曰：古之愚也直，今之愚也诈而已，所谓憃愚则异乎？今之愚矣，盖愚而非憃，防而不弱，老而不旄，则不在所赦矣，以此三法者，求民情，断民中而施上服下服之罪，然后刑杀者，罪在所刺，则下刑有适，重而上服，罪在所宥，则上刑有适，轻而下服，以三法者，求民情，然后断民中，断民中，然后施罪，施罪定矣，然后刑杀若在所赦，则赦之矣。
司约掌邦国及万民之约剂，治神之约为上，治民之约次之，治地之约次之，治功之约次之，治器之约次之，治挚之约次之。
治神之约，谓若鲁用郊之属，治民之约，谓若分卫以士族之属，治地之约，谓若取于相土之东都，以防王搜之属，治功之约，谓若虢叔，虢仲勲在王室，藏在盟府之属，治器之约，谓若鲁得用四代之器之属，治挚之约，谓若公孙黒使强委禽之属，凡此诸治，皆有许与之约焉，不信而讼，则司约掌之。
凡大约剂书于宗彜，小约剂书于丹图，若有讼者，则珥而辟藏，其不信者服墨刑，若大乱，则六官辟藏，其不信者杀。
珥而辟藏，重其事，六官辟藏则以盟约六官，皆受其贰，藏之故也。
司盟掌盟载之法，凡邦国有疑，防同，则掌其盟约之载，及其礼仪，北面诏明神，既盟，则贰之盟，万民之犯命者，诅其不信者，亦如之，凡民之有约剂者，其贰在司盟，有狱讼者，则使之盟诅，凡盟诅，各以其地域之众庶，共其牲而致焉。既盟，则为司盟，共祈酒脯。
谓之明神，则宜乡明者也，故北面诏之，质于明神，以相要者，民之所不免也，先王因以覆盟诅，为大戮，而躬信畏以先之，至其成俗，盟邦国不协，与民之犯命而诅，其不信者，有狱讼者使之盟诅，弭乱息争，岂小补哉？及后世王迹熄，慢神诬人，实倍其上，神亦既厌，莫之顾省，则区区牲血，酒脯，不足以胜背诞之众矣，盖治有本末，本之不图，无事于末，故君子屡盟诗以为乱，是用长郑伯诅射，頴攷叔者，传以为失政刑矣。
职金掌凡金，玉、锡、石、丹，青之戒令，受其入征者，辨其物之，恶与其数量，楬而玺之，入其金锡于为兵器之府，入其玉石丹青于守藏之府，入其要，掌受士之金罚，货罚入于司兵，旅于上帝，则共其金版，飨诸侯，亦如之，凡国有大故而用金石，则掌其令。
士之金罚，盖所谓金作赎刑，而司寇无金赎之法，或者掌货贿有焉。
司厉掌盗贼之任，器货贿，辨其物皆有数量，贾而楬之，入于司兵，其奴，男子入于罪，女子入于舂槀，凡有爵者，与七十者，与未齓者，皆不为奴。
其奴，男子入于罪，则为民焉，女子入于舂槀，则以役舂人，槀人之事，凡有爵者七十者，与未齓者，皆不为奴，则郑氏谓奴从坐，没入县官者是也，盖盗贼之罪，有杀不足以惩之者，所谓无余刑，非杀也。
犬人掌犬牲，凡祭祀，共犬牲，用牷物，伏瘗亦如之，凡几珥沈辜，用駹可也。凡相犬，牵犬者属焉，掌其政治，犬人掌犬牲，而凡相犬，牵犬者属焉，掌其政治，则并掌田犬矣，郑氏谓伏伏犬，以车轹之，瘗地祭也。
司圜掌收教罢民，凡害人者，弗使冠饰，而加明刑焉，任之以事，而收教之，能改者，上罪三年而舍，中罪二年而舍下，罪一年而舍，其不能改而出，圜土者杀，虽出三年不齿，凡圜土之刑人也，不亏体，其罚人也，不亏财司寇，谓之聚教，而司圜谓之收教，则致其详焉。
掌囚，掌守盗贼，凡囚者，上罪梏拲而桎，中罪桎梏，下罪梏，王之同族拲，有爵者桎，以待弊罪，及刑杀告刑于王奉，而适朝士，加明梏以适市，而刑杀之，凡有爵者，与王之同族，奉而适甸师氏，以待刑杀。
掌囚，凡囚皆守焉，而特言盗贼者，盗贼必囚，而守之故也。梏在脰桎，在足拲在手，左氏传子荡，以弓梏华弱于朝，则梏在脰明矣。明梏着其罪于梏，犹明刑也。
掌戮掌斩杀贼谍而搏之，凡杀其亲者焚之，杀王之亲者辜之，凡杀人者，踣诸市肆之三日，刑盗于市，凡罪之丽于法者，亦如之，唯王之同族，与有爵者，杀之于甸师氏，凡军旅，田役，斩杀刑戮，亦如之。
斩杀贼谍，而搏之者，已得则斩杀之，未得则搏之，凡杀其亲者，焚之者，贼仁莫甚焉故也？杀王之亲者，辜之者，贼义莫甚焉故也？刑盗于市，凡罪之丽于法者，亦如之者，所谓刑人于市，非特于众弃之，亦以人之犯刑，皆以趋利为本，正以趋利犯刑，则唯盗而已，故特言刑盗于市也。
墨者使守门，劓者，使守闗宫者使守内，刖者使守囿，髠者使守积。
墨者使守门，劓者，使守闗皆无妨，无禁御故也。劓罪重，故逺之刖者使守囿，则妨于禁御，可使牧禽兽而已！髠者使守积，则王族无宫，髠之而已，使守积，积在隠故也。
司掌五之法，辨其物而掌其政令，帅其民而搏盗贼，役国中之辱，事为百官积任器，凡囚执人之事，邦有祭祀，賔客，丧纪之事，则役其烦辱之事，掌帅四翟之，使之皆服其邦之服，执其邦之兵守王宫，与野舍之厉禁。
罪掌役百官府与凡有守者，掌使令之小事，凡封国若家，牛助为牵徬，其守王宫与其厉禁者，如蛮之事，蛮掌役校人养马，其在王宫者，执其国之兵以守王宫，在野外，则守厉禁。
闽掌役畜养鸟而阜蕃教扰之，掌子则取焉，掌役畜养鸟役于掌畜也。
夷掌役牧人养牛马，与鸟言，其守王宫者，与其守厉禁者，如蛮之事。
貉掌役服不氏，而养兽而教扰之，掌与兽言，其守王宫者，与其守厉禁者，如蛮之事。
不言阜蕃猛兽非阜蕃之物
布宪，掌宪邦之刑禁，正月之吉，执旌节以宣布于四方，而宪邦之刑禁，以诘四方邦国，及其都鄙，逹于四海，凡邦之大事合众庶，则以刑禁号令。
宣布于四方者，以宣布故言四方与诗，四方于宣同义，以诘四方邦国，及其都鄙，则诘及邦国之都鄙，非特邦国而已，达于四海，则四方之逺极于四海，凡邦之大事合众庶，则以刑禁号令，谓于邦有大事，乡合州党族闾比之聨，与其民人之什伍，则以刑禁号令焉。
禁杀戮掌司，斩杀戮者，凡伤人见血而不以告者，攘狱者遏讼者，以告而诛之。
掌司斩杀戮者，谓非以法斩杀戮者，司之以告，而诛之也，伤人见血而不以告者，攘狱者遏讼者，谓有司宜告而不以告，宜授而攘遏之，见伤而不自言，与狱讼而见攘遏，非善良，则穷弱侵善良，抑穷弱，刑禁所为设也。
禁暴氏掌禁，庶民之乱暴力正者，挢诬犯禁者作言语，而不信者，以告而诛之，凡国聚众庶，则戮其犯禁者以徇，凡奚聚而出入者，则司牧之戮，其犯禁者。
力正谓人言不可听，不可从，以力正之，使听而从焉，士昏礼曰：父西面戒之，必有正焉，与此正同，义政之不明也，以下之难知政之不行也，以下之难制，挢诬作言语而不信，下之难知者也，暴乱力正犯禁，下之难制者也，上之所诛，于是为急诛庶民，如此，则自上可知矣。
野庐氏掌达国道路，至于四畿，比国郊及野之道路，宿息井树，若有賔客，则令守涂地之人，聚之有相翔者诛之，凡道路之舟车，轚互者，叙而行之，凡有节者，及有爵者至，则为之辟，禁野之横行，径逾者，凡国之大事，比修除道路者，掌凡道禁邦之大师，则令扫道路，且以几禁行作不时者，不物者。
三十里有宿，宿有路室，所谓宿也。十里有庐，庐有饮食，所谓息也，横行，谓不由道，径径逾谓不由桥梁，国之大事，则在国中而已，邦之大师，则通国野焉。
蜡氏掌除骴，凡国之大祭祀，令州里除不蠲，禁刑者，任人及凶服者，以及郊野，大师大賔客亦如之，若有死于道路者，则令埋而置楬焉，书其日月焉，县其衣服，任器于有地之官，以待其人，掌凡国之骴禁。
任人谓司圜任之以事之，人大賔客，亦令州里除不蠲，禁刑者，任人及凶服者，以及郊野，则承事如祭，有齐敬之心焉。
雍氏掌沟渎，浍池之禁，凡害于国稼者，春令为阱擭沟渎之利于民者，秋令塞阱杜擭。
害于国稼，谓害国及稼不言，野而言稼，盖野之禁，唯稼而已。
禁山之为苑泽之沈者
沈酖也，禁山之为苑，不使民専利禁泽之沈者，恶其所害，众。
萍民掌国之水禁几酒谨酒禁川游者
几酒防察其不节也谨酒谨制其无度也
司寤氏掌夜时，以星分夜，以诏夜士，夜禁御晨行者，禁宵行者，夜游者。
诗曰：肃肃宵征，抱衾与稠，则宵非中夜矣，诗曰：夜如何？其夜乡晨，则自宵以至于晨，皆所谓夜时御晨行者，则御使须明而行，禁宵行者，则禁之使止也，禁夜逰者则逰非其时虽不行，亦禁焉。
司烜氏，掌以夫遂取明火于日，以鉴取明水于月，以共祭祀之明齍，明烛共明水，凡邦之大事，共坟烛庭燎，中春以木铎，脩火禁于国中，军旅脩火禁，邦若屋诛，则为明竁焉。
明烛以明，火为烛，明齍以明水为齍，郑氏谓取火于日，取水于月，欲得隂阳之洁气也，坟烛，大烛屋诛，盖举家得罪，而诛者也。明竁，盖楬其罪于竁上，若明刑明梏。
条狼氏掌执鞭以趋辟，王出入则八人夹道，公则六人，侯伯则四人，子男则二人，凡誓执鞭以趋于前，且命之誓仆，右曰杀，誓驭曰车轘，誓大夫曰：敢不闗鞭五百誓师，曰：三百誓邦之大史曰：杀小史曰墨。
掌执鞭趋以辟者，趋而避也。条狼主誓者，掌辟之官以禁止为事故也。誓仆右者，为仆为右誓，其属也，誓驭者为驭誓，其属也，仆右曰杀驭，曰车轘，则军旅之事，仆右之政当如此，誓大夫曰：敢不闗鞭五百，则大夫不掌军政，当豫闻而已，故誓之事？曰：敢不闗誓之刑曰：鞭五百，师誓其属，曰三百，则所誓乐人而已，大史曰杀，则大军旅，抱天时从焉，誓其属不可以不严，小史曰墨，则佐大史而已，于大史曰：邦之大史，则明此所为誓，皆王宫于史，称邦则师以上皆可知也。
脩闾氏掌比国中，宿互者，与其国粥而比其追胥者而赏罚之，禁径逾者，与以兵革趋行者，与驰骋于国中者，邦有故，则令守其闾互，唯执节者不几。
国粥谓行粥物于国中者，市官所不治，故修闾氏，比之不言，禁横行，则国中故也。
冥氏掌设弧张，为阱擭以攻猛兽，以灵鼓之，若得其兽，则献其皮革，齿须备。
设弧以射之，设张以伺之，为阱擭以陷之以灵鼓，之则使趋所陷焉。
庶氏掌除毒蛊，以攻説禬之嘉草攻之，凡蛊，则令之比之。
以攻说禬之则用祝焉以嘉草攻之则用药焉
穴氏掌攻蛰兽，各以其物火之以时，献其珍异，皮革翨氏掌攻猛鸟，各以其物为媒而椅之，以时献其羽翮，各以其物为媒而椅之者，媒之以其类也。攻猛鸟以除人物之害焉，非特利其羽翮而已，孟子曰：鸟兽之害人者消，然后人得平土而居之。
柞氏掌攻草木及林麓，夏日至，令刋阳木而火之，冬日至，令剥隂木而水之，若欲其化也，则春秋变其水火，凡攻木者，掌其政令。
薙氏掌杀草，春始生而萌之，夏日至而夷之，秋绳而芟之，冬日至而耜之，若欲其化也，则以水火变之，掌凡杀草之政令。
春始生而萌之则始生，而夷之不能使其不生故萌之而弗治，焉夏日至，而夷之则生气极矣，于是乎可夷，秋绳而芟之，则夷而又生，生而芟之也，冬日至则生气复之时，于是耜之则不复生矣，若欲其化也，则以水火变之者，月令所谓烧薙行水也，于是草化焉，郑氏谓含实曰绳，盖以绳为。
硩蔟氏掌覆夭鸟之巢，以方书十日之号，十有二辰之号，十有二月之号，十有二嵗之号二十有八星之号，县其巢上则去之。
盖日辰月嵗星之神凡有气形者制焉；故书其号焉，可以胜天。
翦氏掌除蠧物，以攻禜攻之，以莽草熏之，凡庶蛊之事，赤友氏掌除墙屋，以蜃炭攻之，以灰洒毒之，凡隙屋，除其貍蛊。
貍蛊亦有害人者故除之
蝈氏掌去鼃黾，焚牡蘜，以灰洒之则死，以其烟被之，则凡水虫无声。
去鼃黾，使水虫无声，亦置官者，养至尊，具官备物焉，且先王之斋，去乐以致一方，是时也，虫之怒，鸣安可以弗除除，则宜有掌之者矣。
壶氏掌除水虫，以炮土之鼓，之以焚石投之，若欲杀其神，则以牡橭午贯象齿而沈之，则其神死，渊为陵除水虫，杀渊神，为其有害人者，今南方有所谓渊神者，民犯之，能出为祟。
庭氏掌射国中之夭鸟，若不见其鸟兽，则以救日之弓与救月之矢射之，若神也，则以大隂之弓与枉矢射之，鸟兽言夜射则神，以昼射矣，尝用此救日月焉，故其精气足以胜天，郑氏谓太隂之弓救月者也，枉矢救日者也。
衔枚氏掌司国之大祭祀，令禁无嚣，军旅，田役令衔枚，禁嘂呼叹鸣于国中者，行歌哭于国中之道者，伊耆氏掌国之大祭祀，共其杖，咸军旅，授有爵者杖，共王之齿杖。
杖咸郑氏谓：去杖，以函盛之，既事，乃受共王之齿杖，郑氏谓王所以赐老者之杖，唯大祭祀，共杖函，盖非大祭祀则杖于朝者弗豫焉。
钦定四库全书
周官新义卷十六    宋 王安石 撰
秋官三
大行人掌大賔之礼，及大客之仪，以亲诸侯，春朝诸侯而图天下之事，秋觐以比邦国之功，夏宗以陈天下之谟，冬遇以协诸侯之虑，时会以发四方之禁，殷同以施天下之政，时聘以结诸侯之好，殷覜以除邦国之慝间，问以谕诸侯之志，归脤以交诸侯之福，贺庆以賛诸侯之喜，致禬以补诸侯之烖。
冬遇所协之虑，时聘所结之好，间问所谕之志，归脤所交之福，贺庆所賛之喜致禬，所补之烖邦国之君而已，故称诸侯，秋觐所比之功，殷覜所除之慝，臣民豫焉，非特诸侯，故称邦国，时会所发之禁，非特一国，故称四方，春朝所图之事，夏宗所陈之谟，殷同所施之政，非特一方，故称天下虑，虑患也，图谋事也，谋成焉，谓之谋？事成焉，谓之功？诸侯之虑协，然后天下之事可图，天下之事可图，然后天下之谟，成而可陈，谟成而可陈，然后邦国之功成而可比，先事后功，功以成事故也。先谟后虑，终则有始故也慝隂奸也故除之，以殷覜而已，言归脤而不及膰，则膰有事而执焉，因以赐之，非大行人之所归也，言致禬，而不及吊？言：禬，而吊可知也。言诸侯而不言，兄弟则兄弟，乃大宗伯，以礼亲焉，大行人亲诸侯而已，唯春朝图事，不言以则春朝，朝礼之正，非适为图事也。
以九仪辨诸侯之命，等诸臣之爵，以同邦国之礼，而待其賔，客上公之礼，执桓圭九寸，缫借九寸，冕服九章，建常九斿，樊缨九就，贰车九乘，介九人，礼九牢，其朝位，賔主之间，九十歩立当车轵，摈者五人，庙中将币三享，王礼再祼而酢，飨礼九献，食礼九举，岀入五积，三问三劳，诸侯之礼，执信圭七寸，缫借七寸，冕服七章，建常七斿，樊缨七就，贰车七乘，介七人，礼七牢，朝位，賔主之间，七十歩立当前疾，摈者四人，庙中将币三享，王礼壹祼而酢，飨礼七献，食礼七举，岀入四积再问，再劳诸伯执躬圭，其他皆如诸侯之礼，诸子执谷璧，五寸，缫借五寸，冕服五章，建常五斿，樊缨五就，贰车五乘，介五人，礼五牢，朝位，賔主之间五十歩立当车衡，摈者三人，庙中将币三享，王礼壹祼不酢，飨礼五献，食礼五举，岀入三积，壹问壹劳，诸男执蒲璧，其他皆如诸子之礼，凡大国之孤，执皮帛，以继小国之君，岀入三积，不问壹劳，朝位当车前，不交摈，庙中无相，以酒礼之，其他皆眡小国之君，凡诸侯之卿，其礼各下其君二等以下及其大夫士皆如之。三公八命出封，加一命，则谓之上公，自上公以下皆谓之建常所建，斿数不同，而皆象其道故也。上公朝位，賔主之间，九十歩立当车轵，摈者五人，侯伯朝位，賔主之间，七十歩立当前疾，摈者四人，子男朝位，賔主之间五十步，立当车衡，摈者三人，则尊者舒，而缛卑者，慼而畧故也王礼再祼，一祼而酢，则祼賔而酢王也，一祼不酢，则有礼而无报，为若不敢当焉。卑故也？飨礼九献，七献五献则主于饮，故以献为节，食礼九举，七举，五举则主于食，故以举为节，大国之孤，朝位当车前，不交摈，庙中无相，则弥蹙而畧矣以酒礼之则祼，如祭祀非礼，人君弗用也。
邦畿方千里，其外方五百里，谓之侯服嵗壹见其贡祀物，又其外方五百里，谓之甸服二嵗壹见其贡嫔物，又其外方五百里，谓之男服三嵗壹见其贡噐物，又其外方五百里谓之采，服四嵗壹见其贡服物，又其外方五百里，谓之衞服五嵗壹见其贡材物，又其外方五百里谓之要，服六嵗壹见其贡货物，九州之外，谓之蕃国，世壹见，各以其所贵寳为挚。
谓之服，谓之蕃国，人为之名而已，人为之名，故可谓之蛮服。亦可以谓之要服，可谓之夷镇蕃服，亦可谓之蕃国，而与夏服异名也。
王之所以抚邦国诸侯者嵗徧存三嵗徧覜五嵗徧省七嵗属象胥谕，言语协辞，命九嵗属瞽史谕书名，听声音，十有一嵗逹瑞节同度量，成牢礼，同数噐修灋，则十有二嵗王廵守殷国。
嵗徧存使问而存之也三嵗徧覜使问而视之也五嵗徧省使廵而察之七嵗属象胥谕言语，协辞命者，象胥主译其言，译其言，然后言语，可谕言语可谕，然后辞命，可协也九嵗属瞽史谕书名，听声音者，瞽主乐史主书谕书名，故属史听声音，故属瞽谕之，听之，则亦协之而已，或言协，或言听谕相也，先瞽而后声音，后史而先书名则明，声音书名，无所先后，十有一嵗逹瑞节同度量，成牢礼，同数噐修灋，则者瑞节，所以逹四方而交之度量，所以同四方而一之，以交之也，故成其牢礼，以一之也；故同其数，噐则尊卑异数，贵贱异用，而同乎王之所制，道有升降，礼有损益，则王之所制，宜以时修之，修灋则为是故也。言语辞，命以声音书，名为本书，名声音以度量，灋则为主，度量灋，则王之所制也，书名虽未之有，可以义制，声音虽未之有，可以理作，故王所以一天下，始于言语辞命中，于书名声音，终于度量，灋则十有二嵗王廵守殷国，则亲岀而省焉，或廵守或殷国，其岀而省焉，一也。及夫世防道，失道徳之意毁于书，名之不逹，礼乐之数，熄于度量之不存，则先王所以谕而同之，可谓知要矣。
凡诸侯之王事，辨其位，正其等，协其礼賔而见之，若有大丧，则诏相诸侯之礼，若有四方之大事，则受其币，听其辞，凡诸侯之邦交嵗相问也殷相聘也，世相朝也，曰：凡诸侯之邦交嵗相问也殷相聘也，世相朝也者，诸侯睦，则王室无事矣。
小行人掌邦国賔客之礼籍，以待四方之使者，令诸侯春入贡，秋献功，王亲受之，各以其国之籍礼之。
令诸侯春入贡，则朝正之时也。秋，献功则嵗成之时也，各以其国之籍，礼之则尝所以礼之国，各籍焉，以为故常，左氏传曰：非礼也，勿籍。
凡诸侯入王则逆劳于畿，及郊劳眡馆，将币为承而摈，凡四方之使者，大客则摈，小客则受其币而听其辞，使适四方，协九仪，賔客之礼，朝觐宗遇会同君之礼也，存覜省，聘问臣之礼也。
凡四方之使者，大客则摈，郑氏谓摈而见之，王使得自言小客则受其币而听其辞，郑氏谓听之以入告。
达天下之六节，山国用虎节，土国用人节，泽国用龙节，皆以金为之，道路用旌节，门关用符节，都鄙用管节，皆以竹为之，成六瑞，王用瑱圭，公用桓圭，侯用信圭，伯用躬圭，子用谷璧，男用蒲璧。
上有以合验乎下下有以合验乎上则瑞成矣
合六币，圭以马璋以皮璧以帛，琮以锦琥以绣，璜以黼，此六物者，以和诸侯之好故。
圭以象阳之生物，马，阳物也，干之所为，故合圭以马璋章也，文明之方，所用皮有文焉，合璋而不以合琮，则自然之文，非所以合琮，故合琮以锦也，琥象隂之效法故合琥以绣，璜北方之所用也，故合璜以黼。
若国札丧，则令赙补之，若国凶荒，则令赒委之，若国师役，则令槁禬之，若国有福事，则令庆贺之，若国有祸，烖则令哀吊之，凡此五物者治其事，故及其万民之利害为一书，其礼俗政事教治刑禁之逆顺为一书，其悖逆暴乱作慝犹犯令者为一书，其札丧凶荒厄贫为一书，其康乐和亲安平为一书，凡此五物者，每国辨异之，以反命于王，以周知天下之故。
治五物事，故亦反命于王，以周知天下之故，故于万民之利害，称及焉。
司仪掌九仪之賔客，摈相之礼，以诏仪容，辞令揖譲之节，将合诸侯，则令为坛三成，宫旁一门。
为坛三成，则为三等焉，所谓公于上等侯伯于中等，子男于下等是也。宫旁一门，则觐礼所谓四门是也。
诏王仪，南乡见诸侯，土揖庶姓，时揖异姓，天揖同姓，及其摈之，各以其礼，公于上等侯伯于中等，子男于下等，其将币亦如之，其礼亦如之，王燕，则诸侯毛。
郑氏谓土揖下手揖之，时揖平手揖之，天揖举手揖之，言毛与言齿异齿，尚长毛尚老，朝尊而公之故尚贵燕，亲而私之，故尚老。
凡诸公相为賔主，国五积三问，皆三辞拜受，皆旅摈，再劳三辞，三揖登拜受，拜送，主君郊劳交摈，三辞，车逆拜辱，三揖，三辞拜受，车送三还，再拜，致馆亦如之，致飱如致积之礼，及将币，交摈三辞，车逆拜辱，賔车进答拜，三揖三让，每门止一相，及庙，唯上相入，賔三揖三譲，登再拜授币，賔拜送币，每事如初，賔亦如之，及岀车送，三请三进，再拜，賔三还，三辞告辟，致饔饩，还圭飨食，致赠郊送，皆如将币之仪，賔之拜礼，拜饔饩，拜飨食，賔继主君，皆如主国之礼，诸侯，诸伯诸子，诸男之相为賔也，各以其礼相待也，如诸公之仪。
诸公之臣相为国客，则三积，皆三辞拜受，及大夫郊劳，旅摈三辞，拜辱，三譲登听命，下拜，登受賔使者如初之仪。及退拜送，致馆如初之仪。及将币，旅摈三辞，拜逆客辟，三揖毎门，止一相及庙，唯君相入三譲，客登拜客三辟授币，下出毎事，如初之仪。及礼私面私献，皆再拜稽首，君荅拜岀及中门之外，问君客再拜对，君拜，客辟而对，君问大夫客对，君劳客，客再拜稽首，君荅拜客趋辟，致饔饩，如劳之礼，飨食，还圭，如将币之仪，君馆客，客辟介受命，遂送客从，拜辱于朝，明日，客拜礼，赐遂行，如入之积，凡侯伯子男之臣，以其国之爵，相为客而相礼，其仪亦如之。
凡四方之賔客礼仪，辞命饩牢，赐献以二等，从其爵而上下之，凡賔客送逆同礼，凡诸侯之交，各称其邦而为之币，以其币为之礼，凡行人之仪，不朝不夕，不正其主面，亦不背客。
毎门止一相，为将致敬于庙故也。及庙，唯上相入则致敬故也。毎门止一相，唯君相入，则客相不入焉，客再拜稽首，君答拜，则拜而不稽首，主君而客臣故也，賔继主君，皆如主国之礼，则賔所以继主君无过，不及焉，凡诸侯之交，各称其邦而为之，币为之礼，则主君所以礼賔亦无过，不及焉，夫邦国之君臣相为賔客，而先王设官焉，问劳赠送，物为之数，拜揖辞受事，为之节，观春秋之时，一言之不讐一拜之不中，而两国为之暴骨，则周官图民祸难，岂为不豫哉？不朝不夕，不正其主面，亦不背客者，郑氏谓不正，东乡不正西乡，尝视賔主之间，得两乡之而已。
行夫掌邦国传遽之小事，媺恶而无礼者，凡其使也，必以旌节，虽道有难，而不时必达，居于其国，则掌行人之劳辱事焉，使则介之。
环人掌送逆，邦国之通賔客以路节逹诸四方舎则授馆令聚，有任噐则令环之，凡门关无几，送逆及疆曰：邦国之通賔，客谓诸侯賔客之往来者路节，郑氏谓旌节也。
象胥掌蛮夷，闽、貉、戎，狄之国，使掌传王之言，而谕説焉以和亲之，若以时入賔，则协其礼，与其辞言传之，凡其岀入送逆之礼节，币帛，辞令而賔相之，凡国之大丧，诏相国客之礼仪而正其位，凡军旅，会同受国客币而賔礼之，凡作事王之大事诸侯，次事卿，次事大夫，次事上士，下事庶子。
职方氏言，四夷八蛮，七闽九貉，五戎，六狄皆其图地，掌于职方，而可辨数要者也，象胥言掌蛮夷，闽、貉、戎，狄之国使而不言，其国数则所职，非特职方可辨数，要之国也，不谓之入王，而谓之入賔，则或非王政所加焉，凡作事，作四夷之事也，王之大事诸侯，故彤弓废，则诸夏衰矣，次事上士下事，庶子则下事有中士，下士以庶子包之也。
掌客，掌四方賔客之牢礼，饩献饮食之等数，与其政治，王合诸侯而飨礼，则具十有二牢，庶具百物，诸侯，长十有再献王廵守殷国，则国君膳以牲犊，令百官百牲皆具，从者三公，眡上公之礼，卿眡侯伯之礼，大夫眡子男之礼，士眡诸侯之卿礼，庶子壹眡其大夫之礼，凡诸侯之礼，上公五积，皆眡飱牵三问，皆脩羣介行人宰史皆有牢飱五牢，食四十，簠十，豆四十，铏四十有二，壶四十，鼎簋十有二，牲三十有六，皆陈；饔饩九牢，其死牢如飱之陈，牵四牢，米百有二十筥，醯醢百有二十罋车，皆陈车米眡生牢，牢十车，车秉有五防车，禾眡死牢，牢十车，车三秅，刍薪倍禾，皆陈；乘禽日九十双，殷膳大牢，以及归，三飨三食，三燕若弗酌，则以币致之，凡介行人宰史皆有飱饔饩，以其爵等为之，牢礼之陈数，唯上介有禽献；夫人致礼，八壶，八豆，八笾，膳大牢，致飨大牢，食大牢，卿皆见以羔，膳大牢。
侯伯四积，皆眡飱牵再问，皆脩飱四牢，食三十有二，簠八，豆三十有二，铏二十有八，壶三十有二，鼎簋十有二，腥二十有七，皆陈；饔饩七牢，其死牢如飱之陈，牵三牢，米百筥，醯醢百罋，皆陈米三十车，禾四十车，刍薪倍禾，皆陈；乘禽日七十双，殷膳大牢，三飨，再食再燕，凡介行人宰史皆有飱饔饩，以其爵等为之礼，唯上介有禽献；夫人致礼，八壶，八豆，八笾，膳大牢，致飨大牢，卿皆见以羔，膳特牛。
子男三积，皆眡飱牵壹问，以脩飱三牢，食二十有四，簠六，豆二十有四，铏十有八，壶二十有四，鼎簋十有二，牲十有八，皆陈；饔饩五牢，其死牢如飱之陈，牵二牢，米八十筥，醯醢八十罋，皆陈米二十车，禾三十车，刍薪倍禾，皆陈；乘禽日五十双，壹飨壹食，壹燕，凡介行人宰史皆有飱饔饩，以其爵等为之礼，唯上介有禽献；夫人致礼，六壶六豆，六笾，膳眡致飨亲，见卿皆膳特牛。
凡诸侯之卿大夫士为国客，则如其介之礼以待之，凡礼賔客，国新杀礼，凶荒杀礼，札丧杀礼，祸烖杀礼，在野在外，杀礼，凡賔客死致礼，以丧用賔，客有丧，惟刍稍之受，遭主国之丧，不受飨食，受牲礼。
言王合诸侯而飨礼，遂言王廵狩殷国，国君膳以牲犊礼，务施报故也。上公牲三十有六，侯伯腥二十有七，子男牲，十有八牲，即牲之腥者，或言牲，或言腥互见先王制賔客之礼有余，勿过是也。国新凶荒札丧祸，烖在野外，则杀焉，制其正不制，其杀则礼之本，寕俭而已。
掌讶掌邦国之等籍，以待賔客，若将有国賔，客至，则戒官脩委积，与士逆賔于疆为前驱而入，及宿则令聚，及委则致积，至于国賔入馆，次于舎门外待事于客，及将币，为前驱，至于朝，诏其位，入复及退亦如之，凡賔客之治，令讶讶治之，凡从者岀，则使人道之，及归，送亦如之。凡賔客，诸侯有卿，讶卿有大夫讶，大夫有士讶，士皆有讶，凡讶者，賔客至而往，诏相其事，而掌其治令，至于朝，诏其位，入复退亦如之者，退亦入复，若孔子所谓賔不顾矣。
掌交，掌以节与币，廵邦国之诸侯，及其万民之所聚者，道王之徳意志虑使，咸知王之好恶辟行之，使和诸侯之好，达万民之説掌邦国之通事而结其交好。
以币者掌邦国之通使事，而结其交好故也。此其官所以谓之掌交，与道王之徳意志虑则与撢人之诵王志异矣。
以谕九税之利，九礼之亲，九牧之维，九禁之难，九戎之威，九税九职之税，九礼九仪之礼，九禁九伐之禁，九戎九伐之戎，盖方其制军，诘禁则为九禁，及其致戎事焉，则为九戎，谕九税之利，使知艺极，谕九礼之亲，使知分守谕九牧之维，使知听令，谕九禁之难，使知辟禁，谕九戎之威，使知免兵于无事之时，使人焉，和邦国而谕之，折冲消萌多矣，不知岀此而恃威，譲文告征伐之施焉，则非所谓为大于其细，图难于其易也。
掌察【阙】
掌货贿【阙】
朝大夫掌都家之国，治日朝，以听国事故，以告其君长，国有政令，则令其朝大夫，凡都家之治于国者，必因其朝大夫，然后听之，唯大事弗因，凡都家之治有不及者，则诛其朝大夫，在军旅，则诛其有司。
掌都家之国治者，都家有治于国，则朝大夫掌之，在军，诛其有司者，郑氏谓有司，都家司马。
都则【阙】
都士【阙】
家士【阙】
<经部,礼类,周礼之属,周官新义>
钦定四库全书
周官新义附卷上     宋 王安石 撰
考工记【一】
国有六职，百工与居一焉，或坐而论道，或作而行之，或审曲面埶，以饬五材，以辨民器，或通四方之珍异以资之，或饬力以长地财，或治丝麻以成之。
有职者，当听上所听乎上者，言所以为言者，音音之所不能该，则听无与焉，奚所受职？不通乎此，乃或失职，则伤之者至矣，工兴事造业，不能上达，故不出上一百官，谓之百工者，以其如之，故书当其聮，事合志则谓之百僚，当其分职，率属则谓之百官，当其兴事造业，则谓之百工。
坐而论道，谓之王公；作而行之，谓之士大夫，审曲面埶，以饬五材，以辨民器，谓之百工，通四方之珍异以资之，谓之商旅，饬力以长地财，谓之农夫，治丝麻以成之，谓之妇功。
韩非曰：自营为厶，背厶为公，王公之公，人臣尊位，故以自营为戒，公又训事，公虽尊，人亦事人，亦事事易曰：地势坤，太下则为势衰太髙则为势危，坴睦也髙而平得埶者也，坴睦也，彼已睦矣，合而成埶，得埶而弗失者，善其□故也。或又从力以力为势，斯为下从辛者，商以迁有资，无为利下道也，干上则为辛焉，从内者，以入为利，从口者商其事，故为商贾，商度宫商之字，商为臣，如斯而已。于饬能力者，饬也，农致其爪，掌养所受乎天，五者，故从臼从囟，欲无失时，故从辰，辰地道也，农者本也，故又训厚，浓水厚醲酒，厚禯衣厚，永木上极矣，则别而落，无以下冂焉，麻木谷也，其不一，卒于披而别之，男服尚之于庙于庭，于序于府，皆广也，王后之六服，或素或沙皆丝，丝，阳物也故隂尚之六冕，皆麻麻隂物也故阳尚之，系幺可饰，物合系为丝，无所不饰焉，凡从系不必丝也。
粤无镈，燕无函，秦无庐，胡无弓车，粤之无镈也，非无镈也，夫人而能为镈也，燕之无函也，非无函也，夫人而能为函也，秦之无庐也，非无庐也，夫人而能为庐也；胡之无弓车也，非无弓车也，夫人而能为弓车也。
知者创物，巧者述之，守之，世谓之工，百工之事，皆圣人之作也，烁金以为刃，凝土以为器，作车以行陆，作舟以行水，此皆圣人之所作也。
知如矢直，可用胜物，然必欲使之，非不疾而速，不行而至，是智之事而已，所谓良知以直养之，可以命物矣，知智之事，故其字通于智，礼从豆用于交物故也。则知从矢亦用于辨物，智者北方之性也，刀用于当敛之时，虽杀不过也。用于方发之时，则为创焉，创则惩矣，故又为予创若时之字，仓言发刀言制，故又为创业垂统之字，怆心若创焉，怆重隂创物工则欲巧，巧者善伪，在所丂焉，作者，交错而难知，述者分辨而宜审辨矣，然后辵以述之，杀察本末，述则述其末而已，凡作无常，一有一亡，是唯人为道，实无作金，性悲悲，故聚得火而乐，乐故融释，凡物凝止，聚火烁之而为乐，焮之而为欣，刀制也，能制者，刀所制者，非刀也，刀以用刃为不得已，欲戾右也，于用刃也，乃为戾左刃，刀之用刃，又戾左焉，刃矣重隂则凝凝则疑，易曰：履霜坚氷隂始凝也。
天有时，地有气材，有美工有巧，合此四者，然后可以为良，材美工巧，然而不良则不时，不得地气也，橘逾淮而北为枳，鸜鹆不逾济，貉逾汶则死，此地气然也，郑之刀，宋之斤，鲁之削吴粤之劒，迁乎其地而弗能为良，地气然也，燕之角，荆之干，妢胡之笴，吴粤之金锡，此材之美者也，天有时以生，有时以杀，草木有时以生，有时以死，石有时以泐，水有时以凝，有时以泽，此天时也。
时以日为节度，数所自出，当时为是，是在此所，故时又训，此又作防日有为之焉，人以为时，以有之也，故曰：时无止有隂气焉有阳气焉，有冲气焉，故从一起于西北，则无动而生之也；卬左低右屈而不直，则气以阳为主，有变动故也。又为气与之气者，气以物与所贱也天地隂阳冲气与万物有气之道，又为气索之气者，万物资焉，犹气也？其得之有量，或又从米，米食气也，孔子曰：肉虽多，不使胜食气，夫米残生伤性，不善自养，而又养人为事，气若此斯为下。
凡攻木之工七，攻金之工六，攻皮之工五，设色之工五，刮摩之工五抟，埴之工二，攻木之工，轮舆弓庐匠车，梓攻金之工，筑冶凫防段桃，攻皮之工，函，鲍韗韦裘，设色之工画缋，钟筐防刮摩之工，玉楖雕矢磬，抟埴之功，陶旊从工者，若所谓攻金之工，攻木之工是也。从攴者，若所谓鸣鼓而攻之，是也。
有虞氏上陶夏后氏上匠殷人上梓周人上舆
依阜为之，勹属焉，陶勹隂阳之气忧乐无所泄如之，故皆谓之陶。
故一器而工聚焉者，车为多，车有六等之数，车轸四尺，谓之一等，戈柲六尺有六寸，既建而迆崇于轸四尺，谓之二等，人长八尺，崇于戈四尺，谓之三等，殳长寻有四尺，崇于人四尺，谓之四等，车防常崇于殳四尺，谓之五等，酋矛常有四尺，崇于防四尺，谓之六等，车谓之六等之数。
车从三象，三材从口利转，从通上下乘之，莫轚之而专，则转或乙之则轧，或叕之则辍于所俞，则输其载，臣道也，輖往而可复周者也。輹，复也，轐仆也，軨令也，□以为卩者轸旗，斿之所防也，夫轸之方也，以象地也，方地事也，方而不运，故物防焉，与车相收也。故轸训收琴，所谓轸与琴相收，故曰轸，轼所凭，抚以为礼，式之者也，有式则有几？轨于用式，则为之先辀，载欲准行，欲利以需为病，以覆为戒，又作□两车也，两戈也，兵车，于是为连也，轨行无穷也。而车之数穷于此，舆有臼之乎？上有卄之乎？下君子所乘，烝徒从焉，故舆又训众，作车者，自舆始，故舆又训始，轛对乘者，乘者君子也，宜能立，式者对焉，轮一畐一虚，一有一无运而无穷，无作则止，所谓轮者，如斯而已。辐畐者也，实轮而凑毂，致福之道也，轴作止由之者也，轊当毂之先，而致用焉，慧也？毂以虚受慧，以实受福，毂者谷善心也，軏者防善首也，载者舆运者，轮服者辀，軏无任焉，而持其先出其上，輗则有大焉，所谓能儿子者也，元不足以名之辀也，车所以冒难而楘也，为之纒固，敄此木也，辐有轵，不出于毂，若贤而非贤也，輢有轵，不入于轼，若轛而非轛也，毂有口，所以为利，转至轵而穷焉，是皆宜只者也。輮柔木以为固，抱也，輢兵所也，众亦焉，车有六等之数，兼三材而两之，较效此者也；故君子焉。
凡察车之道，必自载于地者，始也，是故察车自轮始，凡察车之道，欲其朴属而微至不朴，属无以为完，久也，不微至，无以为戚速也，轮已崇，则人不能登也，轮已庳，则于马终古登阤也，故兵车之轮六尺有六寸，田车之轮六尺有三寸，乘车之轮六尺有六寸，六尺有六寸之轮，轵崇三尺有三寸也，加轸与轐焉，四尺也？人长八尺，登下以为节度土髙深用仞人，以度之刃以志之，考工记曰：人长八尺，登下以为节。
轮人为轮，斩三材，必以其时，三材既具，巧者和之，毂也者，以为利转也，辐也者，以为直指也。牙也者，以为固抱也，轮敝，三材不失职，谓之完望，而眡其轮，欲其幎尔，而下迆也，进而眡之，欲其微至也，无所取之，取诸圜也，望其辐，欲其揱尔而纤也，进而眡之，欲其肉称也，无所取之，取诸易直也，望其毂，欲其眼也，进而眡之，欲其帱之亷也无所取之，取诸急也，眡其绠，欲其蚤之正也，察其菑蚤，不齵则轮虽敝不匡，凡斩毂之道，必矩其隂阳阳也者稹理而坚隂也者疏理而柔，是故以火养其隂而齐诸其阳，则毂虽敝不藃，毂小而长，则柞大而短则摰，是故六分其轮崇，以其一为之牙围，参分其牙围，而漆其二，椁其漆内而中，诎之以为之毂长，以其长为之围，以其围之，阞捎其薮，五分其毂之长，去一以为贤，去三以为轵，容毂必直，陈篆必正，施胶必厚，施筋必数，帱必负干，既摩革，色青白，谓之毂之善，参分其毂长，二在外，一在内，以置其辐，凡辐，量其凿深，以为辐广，辐广而凿浅，则是以大扤虽有良工，莫之能固，凿深而辐小，则是固有余，而强不足也，故竑其辐广，以为之弱，则虽有重任毂不拆，参分其辐之，长而杀其一，则虽有深泥亦弗之溓也，参分其股围，去一以为骹，围揉辐，必齐平沈必均，直以指牙牙得，则无而固，不得则有，必足见也，六尺有六寸之轮，绠参分寸之二，谓之轮之固，凡为轮行泽者，欲杼行山者欲侔，杼以行泽，则是刀以割涂也，是故涂不附，侔以行山，则是抟以行石也，是故轮虽敝不甐于凿，凡揉牙，外不亷而内不挫，旁不肿，谓之用火之善，是故规之以眡其圜也，萭之以眡其匡也，县之以眡其辐之直也，水之以眡其平沈之均也，量其薮以黍，以眡其同也，权之以眡其轻重之侔也。故可规可萭，可水可县，可量可权也。谓之国工。
规成圆圜，天道也，夫道也，规形而下者，于天道为不居性之圆，为觉在形而下者，于天道为不足性之圆，为觉在形而下，则为见规所正在器而已，榘从木者，一曲一直，而成方生于木之曲直，从矢者，方生直也，从巨者五寸，尽天下之方，器之巨者，巨以工则榘工所用巨，以半□则榘与规异。
轮人为盖，达常围三寸，桯围倍之，六寸，信其桯围，以为部广，部广六寸，部长二尺，桯长倍之，四尺者二十分寸之一，谓之枚部，尊一枚弓，凿广四枚，凿上二枚，凿下四枚，凿深二寸有半，下直二枚，凿端一枚，弓长六尺，谓之庇轵，五尺谓之庇轮，四尺谓之庇轸，参分弓长而揉其一，参分其股围，去一以为蚤围，参分弓长，以其一为之尊，上欲尊而宇欲卑，上尊而宇卑，则吐水疾，而霤逺盖已崇则难为门也，盖已卑是蔽目也，是故盖崇十尺，良盖弗冒弗纮，殷畆而驰不队，谓之国工。
舆人为车轮崇，车广，衡长参如一，谓之参称，参分车广，去一以为隧，参分其隧，一在前，二在后，以揉其式，以其广之半为之式，崇以其隧之半，为之较崇，六分其广，以一为之轸围，参分轸围，去一以为式围，参分式围，去一以为较围，参分较围，去一以为轵围，参分轵围，去一以为轛围，圜者中规，方者中矩，立者中县，衡者中水，直者如生焉，继者如附焉，凡居材大与小无并，大倚小则摧，引之则絶栈车欲弇，饰车欲侈。
辀人为辀，辀有三度，轴有三理，国马之辀，深四尺有七寸，田马之辀，深四尺，驽马之辀，深三尺有三寸，轴有三理，一者以为媺也，二者以为久也，三者以为利也，軓前十尺而策半之，凡任木，任正者十分其辀之长，以其一为之围，衡任者，五分其长，以其一为之围，小于度，谓之无任，五分其轸间，以其一为之轴围，十分其辀之长，以其一为之，当兎之围，参分其兎围，去一以为颈围，五分其颈围，去一以为踵围。
凡揉辀欲其孙而无弧深，今夫大车之辕挚，其登又难，既克其登，其覆车也必易，此无故惟辕直，且无桡也，是故大车平地，既节轩挚之任，及其登阤，不伏其辕，必缢其牛，此无故，唯辕直且无桡也，故登阤者倍任者也，犹能以登及其下阤也，不援其邸，必緧其牛后，此无故，唯辕直且无桡也，是故辀欲颀典，辀深则折，浅则负辀，注则利准，利准则久，和则安，辀欲弧而无折，经而无絶进则与马谋，退则与人谋，终日驰骋，左不楗，行数千里马，不契需终嵗御衣袵不敝，此唯辀之和也，劝登马力，马力既竭，辀犹能一取焉，良辀环灂，自伏兎不至七寸，中有灂，谓之国辀。
辀之方也，以象地也，盖之圜也，以象天也，轮辐三十，以象日月也；盖弓二十有八，以象星也，龙旂九斿，以象大火也，鸟旟七斿，以象鹑火也，熊旗六斿，以象伐也，龟蛇四斿，以象营室也，弧旌枉矢，以象弧也。
穴有穹者，陶宂是也，弓有穹者，若盖弓是也。椽縁也相抵如角，故又谓之桷，自极衰之故，又谓之榱联属，上比为上庇下，下有僚之义，故又谓之橑，盖弓如之，故亦曰橑，龙旂九斿，以象大火，鸟旟七斿，以象鹑火，熊旂六斿，以象伐龟蛇四斿，以象营室旐，卑者所建，兵事兆于此，龟蛇北方物所兆也，旟所帅众有与也，鸟隼南方，为有与焉，旗军将所建，众期焉，其得天数乃可期，物熊虎，西方止，而左右物所期也。旂人君所建，以帅众则宜有义辨焉，夫旗熊虎也，故宜以知变为义，夫旂龙也，故宜以义辨为言。
攻金之工，筑氏执下齐，冶氏执上齐，鳬氏为声，防氏为量，氏为镈器，桃氏为刃，金有六齐，六分其金而锡居一，谓之钟鼎之齐，五分其金而锡居一，谓之斧斤之，齐四分其金而锡居一，谓之戈防之，齐参分其金而锡居一，谓之大刃之齐，五分其金而锡居二，谓之削杀矢之齐，金锡半，谓之鉴燧之齐。
鼎以木巽火，日二气而餁之，所谓鼎盛者以取新为义所谓鼎，鼎者，其重如此，凡任用兵逺则弓矢者射之，近则矛者句之，句之矣，然后殳者击之，戈防者，刺之弓象，弛弓之形，欲有武而不用，从一不得已而用，欲一而止，矢从入，从睽而通也，从入，欲覆入之，从一与弓同意，覆入之，为上睽而通其次也，一而止，又其次也；睽而不能通，斯为下誓，谓之矢，激而后发，一往不反，如此，矢又陈也，用矢则陈焉，矛句而焉，必或尸之，右持而句，左亦戾矣。殳，右击人求已胜也，然人亦丿焉，戈兵至于用戈，为取小矣，从一与弓同意，防戈类兵之健者。
筑氏为削，长尺博寸，合六而成规，欲新而无穷，敝尽而无恶工，□木筑有节，又作防以畐土焉。
冶氏为杀矢刃，长寸围寸，铤十之，重三垸，戈广二寸，内倍之，胡三之援，四之已倨，则不入已，句则不决，长内则折前短，内则不疾，是故倨句外博，重三锊，防广寸有半寸，内三之，胡四之援，五之，倨句中矩，与刺重三锊，金以隂凝冶以阳释之，使唯我所为，能冶物者也；所谓冶容恱而散若金之冶。
桃氏为劒，腊广二寸有半寸，两从半之，以其腊广为之茎，围长倍之，中其茎设，其后参分其腊广，去一以为首，广而围之，身长五其茎长，重九锊，谓之上制，上士服之，身长四其茎长，重七锊，谓之中制，中士服之，身长三其茎长，重五锊，谓之下制，下士服之。
劒锻者敛其刃焉服者又欲敛而不用
凫氏为钟，两栾谓之铣，铣间谓之于于上，谓之鼓鼓，上谓之钲，钲上谓之舞，舞上谓之甬，甬上谓之衡，钟县谓之旋旋虫，谓之干，钟带谓之篆，篆间谓之枚，枚谓之景于上之攠谓之隧，十分其铣，去二以为钲，以其钲为之铣间，去二分以为之鼓间，以其鼓间谓之舞，脩去二分以为舞广，以其钲之长为之甬长，以其甬长为之围，参分其围，去一以为衡围，参分其甬长，二在上，一在下，以设其旋，薄厚之所震动，清浊之所由出，侈弇之所由兴，有说钟已厚，则石已薄，则播侈则柞，弇则郁，长甬则震，是故大钟十分其鼓间，以其一为之厚，小钟十分其钲间，以其一为之厚，钟大而短，则其声疾而短闻；钟小而长，则其声舒而逺闻为隧六分其厚，以其一为之深而围之。
鳬有不可畜者，能反人也，为得已焉，有可畜者，不能乙也，为戾右焉，钟金为之鼓，壴则用焉，鼓从支钟从种者，种以秋成，支以春始支作而散，无本不立，种止而聚，乃终于播而后生焉，鼓又从攴攴击也，种又或从重国语曰：钟尚羽，乐器重者，从细钟鼓，皆壴而支焉，于鼓从壴，从支则鼓以作为事于钟，从金，从重则皆其体也，止为体作为用，鼓以作故，凡作乐，皆曰：鼓钟训聚，止而聚故也。鼓又作□□者，作也，作已而古有承之者，柞氏攻木者也，虞衡作之，而有柞氏，攻之而亡，柞木有实而无华，有华而无实，柞又栩也，实染乃见，亦一有一亡也，所谓种侈则柞，乍作而止声一而已，柞也，春秋外传曰：革木一声。
防氏为量，改煎金锡则不耗不耗，然后权之权之，然后准之准之，然后量之，量之以为鬴，深尺，内方尺而圜其外，其实一鬴，其臋一寸，其实一豆，其耳三寸，其实一升，重一钧，其声中黄钟之宫，槩而不税，其铭曰：时文思索，允臻其极，嘉量既成，以观四国，永启厥后，兹器维则，凡铸金之状，金与锡黑浊之气竭，黄白次之，黄白之气竭，青白次之，青白之气竭，青气次之，然后可铸也。
从木者隂所能防以阳而已。从口，从重入隂疑阳也从一从丨阳，战而丨也，卜则胜隂故一上右防北方果缩而防者木兆于西方，故桃从兆，至东方生子，故李从子至南方子成适口，故杏从口，北木本实，故防木在下，木在下，东南未盛，故李杏木在上西，木配也，故桃木在左，木巽曲直，木之巽以行权，雚上下观，以知轻重，水至平准，致一可准，釜有承之者无事，于是父道也，尚其道，故金在下鬲有足鬴，无足以鬲视鬴，为有父用焉，重一钧，钧轻重之钧，均均逺近多少之均，量所槩水，所溉尽而有继，手所槩亦尽，而有继税有程也，有称也。悦然后取，则民得说焉，故又通于驾说之，字从日，日可量也。从土土可量也，从□□而出，乃可量从宀宀而隠亦可量也。从口从十可口而量，以有数也。十上出口，则虽在数有不可，口而量者，诗曰：天生烝民，有物有则，是非人为也，若具之为利也，书曰：知人则哲，明哲实作则，是则人为也，若夫刀之为制也，以有则也者，则有则之也者，故又为不重，则不威之，则七月之律，谓之夷则隂夷物以未及中为则，故至酉告酷焉，叉作鼎者，器也，有则焉，刀者制也，作则焉，又作□者，天也，人也，皆有则也。
段氏【阙】
函人为甲，犀甲七属，兕甲六属，合甲五属，犀甲夀百年兕甲夀二百年合甲夀三百年凡为甲，必先为容，然后制革，权其上旅，与其下旅而重若一，以其长为之围，凡甲锻不挚，则不坚，已敝则桡，凡察革之道，眡其鑚空，欲其惌也，眡其里，欲其易也，眡其朕，欲其直也，櫜之，欲其约也；举而眡之，欲其丰也；衣之，欲其无齘也，眡其鑚空而惌，则革坚也，眡其里而易，则材更也，眡其朕而直，则制善也，櫜之而约则周也，举之而丰，则明也，衣之无齘，则变也。
三十年为一世，则其所因必有革，革之要，不失中而已，治兽去皮，其毛谓之革者，以能革其形革，有革其心，有革其形，若兽则不可以革其心者，不从世而从廿，从十者世必有革，革不必世也，又作莗莗有为也，故爪掌焉。
鲍人之事，望而眡之，欲其荼白也，进而握之，欲其柔而滑也，卷而抟之，欲其无迆也，眡其着，欲其浅也；察其线，欲其藏也，革欲其荼白而疾，澣之则坚，欲其柔滑而腛脂之则需，引而信之，欲其直也，信之而直，则取材正也，信之而枉，则是一方缓一方急也，若苟一方缓一方急，则及其用之也，必自其急者先裂，若苟自急者先裂，则是以抟为帴也，卷而抟之而不迆，则厚薄序也，眡其着而浅，则革信也；察其线而藏，则虽敝不甐。
韗人为臯，陶长六尺有六寸，左右端广六寸，中尺厚三寸，穹者三之一，上三正，鼓长八尺，鼓四尺，中围加三之一，谓之鼖鼓，为臯鼓，长寻有四尺，鼓四尺，倨句磬折，凡冒鼓必以启蛰之日，良鼓瑕如积，环鼓大而短，则其声疾而短闻；鼓小而长，则其声舒而逺闻
韗所治以军为末，谓之韗人，举末以该之，或作韗，亦是意人各致功，不可齐也，故以磬鼓之音，臯则用众，故臯字从□，从白□进趋也，大者得众，可以进趋矣，臯大者得众，进趋隂虽乘焉不能止也，能臯之而已，所谓隰臯山阪，骏疾臯则臯缓。
韦氏【阙】
裘氏【阙】
画缋之事，杂五色，东方谓之青，南方谓之赤，西方谓之白，北方谓之黑，天谓之地，谓之黄青，与白相次也，赤与黑相次也，与黄相次也，青与赤谓之文，赤与白谓之章，白与黑谓之黼，黑与青谓之黻五采，备谓之绣画，随其分为之画，所谓今女画者，自为分阻，以止之意，所谓绘画者，盖始于此义，缋阳也绣隂也凡绣所象皆徳非苟设饰也，使心有肃心焉，缋阳也，施于衣，绘防五采焉青，东方也。物生而可见焉，故言生言色白，西方也，物成而可数焉，故言入言数，青生丹为出白受青，为入出者，顺也，入者逆也，夫丹所受一，乃木所含而为朱者也，夫一染而縓，再染而防乃白所谓入二者也，坎为赤，内阳也，干为大赤，内外皆阳也，字以火，大为赤外阳也，于赤质其物故，又作烾炎也，土也要其末也，色本欲幽其末在明，故探其本于黒要其末于烾至隂之色乃出于至阳，故火上炎为黒天谓之，至黑谓之黼，刚柔杂故从，又始乎出，而显卒乎？入而隠入在下则文在地，事也，音变至十，则章成矣，刚柔杂于东南，至西南而章成，故画绘之事，以青赤为文，赤白为章，所谓焕乎其有文章，犹画绘也，斤尸木者，斧而斤继事，故尸在上，斧于斤，有父道焉，其西北为黼，黼在干位，则斧有父体矣，黹不一而止，终于甫黼黻，皆黹也。斧有父体焉，黼有用而已，黻两已相弗，而以丿为守。
土以黄，其象方天时变，火以圜山，以章水以龙鸟兽蛇，杂四时五色之位以章之，谓之巧。
地道得中而荚，则其美其见于色如此，又作□也，盛矣而不可以有行也，黑探其本，烾要其末，青推其色白逆其数，赤质，其物黄正其所□，期其极，或于言，凡有名者皆言类，或于丝，凡有数者，皆丝类变支，此支此者，藏于宻故支在内恋心恋焉，圜则可口，以为圜所，则睘无所至圜徳之圆也易曰蓍之徳圆而神圜，器之圜也，易曰：干为圜。
凡画缋之事后素功
素系其本也。故系在下垂，为衣裳，其末也，故垂在上，凡器亦如之，周官，春献素秋，献成素末受采，故以为裳，素之素素而已，故又为素隠之素。
钟氏染羽，以朱湛丹秫，三月而炽之，淳而渍之，三入为纁，五入为緅，七入为缁。
水始事木生色，每入必变，变至于九，九已无变故，又从木而九在木上，火炎之木，赤黄色也，其熏而黑则犹纁，可上达而为，纁事也，道也，緅舍纁取，可谓知取矣。水色，有赤黑焉，坎为赤流故也。防从巠则以阳流而防缁，从甾则以隂雝而缁缁，则水之所以为赤者隠田之所以为黄者废。
筐人【阙】
防氏湅丝以涗水，沤其丝七日，去地尺暴之，昼暴诸日，夜宿诸井，七日七夜，是谓水湅，湅帛以栏为灰，渥淳其帛，实诸泽器，淫之以蜃，清其灰而盝之，而挥之而沃之，而盝之而涂之，而宿之明日，沃而盝之，昼暴诸日，夜宿诸井，七日七夜，是谓水湅。
孰也？羊孰乃可亯？淳洎厚也，亯物以水为节，则洎厚所谓其民淳，淳者如物孰洎厚，所谓以栏为灰，渥淳其帛者灰渥，而孰之也？醇酒厚也，酒生则清孰则醇，周礼有清酒，昔酒，昔酒则孰之者也？谆孰言之？
钦定四库全书
周官新义附卷下    宋 王安石 撰
考工记二
玉人之事，镇圭尺有二寸，天子守之，命圭九寸，谓之桓圭，公守之，命圭七寸，谓之信圭，侯守之，命圭七寸，谓之躬圭，伯守之，天子执冒四寸，以朝诸侯，天子用全，上公用龙，侯用瓒，伯用将继，子男执皮帛，天子圭中必四圭尺有二寸，以祀天，大圭长三尺，杼上终葵首，天子服之，土圭尺有五寸，以致日以土地，祼圭尺有二寸，有瓒以祀庙，琬圭九寸而缫以象徳琰圭九寸，判规以除慝，以易行，璧羡度尺，好三寸以为度，圭璧五寸，以祀日月星辰，璧琮九寸，诸侯以享天子，谷圭七寸，天子以聘女，大璋中璋九寸，边璋七寸，射四寸，厚寸，黄金勺，青金外，朱中鼻寸，衡四寸，有缫，天子以巡守，宗祝以前，马大璋亦如之，诸侯以聘女，瑑圭璋八寸，璧琮八寸，以頫聘牙璋，中璋七寸，射二寸，厚寸，以起军旅，以治兵守，驵琮五寸，宗后以为权，大琮十有二寸，射四寸，厚寸，是谓内镇，宗后守之，驵琮七寸，鼻寸有半寸，天子以为权，两圭五寸有邸，以祀地，以旅四望。瑑琮八寸，诸侯以享夫人，案十有二寸，枣防十有二列，诸侯纯九，大夫纯五，夫人以劳诸侯，璋邸射素功，以祀山川，以致稍饩。
有徳此有土镇圭尺有二寸，天子守之，命圭九寸，谓之桓圭，公守之，命圭七寸，谓之信圭，侯守之，命圭七寸，谓之躬圭，伯守之，以玉为之，比徳也，天子守在四夷，诸侯守在四隣，比土也。
楖人【阙】
雕人【阙】
磬氏爲磬倨句，一矩有半，其博为一，股为二，鼓为三，参分其股博，去一以为鼓博，参分其鼓博，以其一为之厚已上，则摩其旁，已下则摩其耑。
矢人为矢，鍭矢，参分茀矢，参分一在前，二在后，兵矢，田矢五分二在前，三在后，杀矢，七分三在前，四在后，参分其长，而杀其一，五分其长，而羽其一，以其笴厚为之羽深，水之以辨其阴阳，夹其阴阳，以设其比，夹其比，以设其羽，参分其羽，以设其刃，则虽有疾风，亦弗之能惮矣，刃长寸围寸，铤十之，重三垸，前弱则俛，后弱则翔，中弱则纡，中强则羽，丰则迟，羽杀则趮，是故夹而摇之，以眂其丰，杀之节也，桡之以眂，其鸿杀之称也。凡相笴，欲生而同，抟欲重同重节，欲疏同疏，欲防。
陶人为甗，实二鬴，厚半寸，唇寸，盆实二鬴，厚半寸，唇寸，甑实二鬴，厚半寸，唇寸七穿鬲，实五觳，厚半寸，唇寸，庾实二觳，厚半寸，唇寸。
鬲献其气献能受焉
旊人为簋实，一觳崇尺，厚半寸，唇寸，豆实三而成觳，崇尺，凡陶旊之事，髺垦薛暴不入市，器中防豆中县，防崇四尺，方四寸。
旊人为瓦，瓦成有方也，觳穷也，殻穷而通角穷而已，斯为下，周官掌客，诸侯之礼，用簠有差，唯簋皆十有二，又公食大夫礼，稻粱，用簠则簋，常以食曰已焉，常以食则有通上下用簠，则簋从之，用簋则簠，不从也，簠又内圜有父之用，簠簋象，示食有节，故皆以竹簠又作，簋从焉，夫道也？夫外方所以正也，内圜所以应也，父道也，夫道也，内方所以守也，外圜所以从也，子道也，妻道也，簋又作匦曰已焉，主以饱饥而已，匦皆以虚受物。
梓人为笋簴，天下之大兽，五脂者，膏者，臝者，羽者，鳞者，宗庙之事脂者，膏者以为牲，臝者，羽者鳞者，以为笋虡，外骨内骨，郤行仄行，连行纡行，以脰鸣者，以注鸣者，以旁鸣者，以翼鸣者，以股鸣者以胷鸣者谓之小虫之属，以为雕，厚唇弇口，出目短耳，大胸燿后，大体短脰，若是者谓之臝属，恒有力而不能走，其声大而宏，有力而不能走，则于任重，宜大声而宏，则于钟宜，若是者以为钟虡，是故击其所县，而由其虡鸣，鋭喙决吻，数目顅脰，小体骞腹，若是者谓之羽属，恒无力而轻，其声清阳而逺闻无力而轻，则于任轻宜，其声清阳而逺闻于磬宜，若是者以为磬虡，故击其所县，而由其虡鸣，小首而长，抟身而鸿，若是者谓之鳞，属以为笋，凡攫閷援簭之类，必深其爪，出其目，作其鳞之而深其爪，岀其目，作其鳞之而，则于眂必拨尔而怒，苟拨尔而怒，则于任重宜，且其匪色必似鸣矣，爪不深目不出，鳞之而不作，则必穨尔如委矣，苟穨尔如委，则加任焉，则必如将废措，其匪色必似不鸣矣。
柷，木为之中空焉，空声之所生，虡器之所出，旬，均也，宜所任均焉，栒上版谓之业，则以象业成于上，而乐作于下，膏在肉上，故膏脂肉杂生故防羽左右翼，乃得已焉，左右自饰也，亦以饰物，果臝于实成也，无所蔽乚，不足于亡者也。于果为臝矣。祼者如之，故又训祼，五虫皆阳物也，羽炎亢乎上，故飞而不能潜鳞，炎舛乎下，故潜而不能飞龙，亦鳞物然能飞，能潜则唯鱼属为炎舛乎？下舛乎？下鳞故也。凋草木生事周矣，重阴凋焉，雕以饰之，然亦周其质矣，雕羽物生事周矣，雕于是时亦抟而雕之，玉谓之雕者，玉，阳物也，雕阴物也，雕刻制焉，阴物之事，鐻所任金为重，豦属于任，重宜者也，豦在右，能胜也。
梓人为饮器，勺一升，爵一升，觚三升，献以爵而酬以觚，一献而三酬，则一豆矣，食一豆肉，饮一豆酒，中人之食也，凡试梓饮器，乡衡而实不尽，梓师罪之。
从尸賔祭用焉，从鬯以养阳气也，从凵所以盛也，从又所以持也，从尒资于尊所，入小也，又通于雀雀小佳，为人所爵，小者之道，又雀春夏集于人，上人承焉，则以其类去仁且有礼，则集用义则与人辨，下顺上逆，难进者也，为所爵者宜如此，觚言交物无□，其穷为觚觯，言用礼无度，其穷为单，尊者举觯，故于用礼戒焉，觚又为擅觚之，字觚竒则孤偶则角，所谓谲觚如此觯，又作□于作也，穷于止也；时，诗曰：既醉而出，并受其福。
梓人为侯，广与崇方，参分其广，而鹄居一焉，上两个与其身三下，两个半之上，纲与下纲出，舌寻縜寸焉，张皮侯而栖鹄，则春以功张五采之侯则逺国属张兽侯，则王以息燕，祭侯之礼，以酒脯醢，其辞曰：惟若宁侯，毋或若女不宁侯，不属于王所，故抗而射女，强饮强食，诒女曾孙，诸侯百福。
梓荣于丙，至辛而落，正辛之所胜也，又谓之杍金木子也，正子之所胜也；梓，音子亦为是故也。又谓之楸其荣，独夏正，秋之所胜也，侯内受矢外厂，人或作□，亦是意诸侯厂人为王，受难如此，侯候也。所谓侯穰是也。侯射者所指，故侯为指，词鹄逺举难中中之则以告，故射侯栖鹄中，则告胜焉，鴳不木处安矣，又不如燕之燕也，燕嗛土辟，戊巳戊巳二土也，故廿在口上，谓之鸟，鸟莫知焉，知北方性也，北方色，故从北袭诸人间，故从入，春则戾阴而出，秋则戾阳而蛰，故从八八，阴阳所以分也，故少昊氏纪司分用此知，辟知袭知，出知蛰，若是者，可以燕矣。
庐人为庐器，戈柲六尺有六寸，殳长寻有四尺，车防常酋矛常有四尺，夷矛三寻，凡兵无过三其身，过三其身，弗能用也而无已，又以害人，故攻国之兵欲短，守国之兵欲长，攻国之人众，行地逺食饮饥，且涉山林之阻，是故兵欲短，守国之人寡，食饮饱，行地不逺且不涉山林之阻，是故兵欲长，凡兵，句兵欲无弹，刺兵欲无蜎，是故句兵椑，刺兵抟，兵同强，举围欲细，细则校刺兵同强，举围欲重，重欲傅人，傅人则密，是故侵之，凡为殳，五分其长，以其一为之被而围之，参分其围，去一以为晋围，五分其晋围，去一以为首围，凡为酋矛，参分其长，二在前，一在后而围之，五分其围，去一以为晋围，参分其晋围，去一以为刺围，凡试庐事，置而摇之，以眂其蜎也，灸诸墙以眂，其桡之均也，横而摇之，以眂其劲也，六建既备，车不反覆，谓之国工。
水始一勺，总合而为川，土始一块，总合而为田，虚总合众，实而授之者也，皿总合众，有而盛之者也，若虚之无穷，若皿之有量，若川之逝，若田之止，其为总合一也，卢者总合之言，故广从之以为庐。
匠人建国，水地以县，置以县眂，以景为规，识日出之景与日入之景，昼参诸日中之景，夜考之极星，以正朝夕。
匠人营国方九里，旁三门，国中九经九纬，经涂九轨，左祖右社，面朝后市，市朝一夫，夏后氏世室，堂脩二七，广四脩一，五室三四步，四三尺，九阶，四旁两夹窻白盛门堂三之二，室三之一，殷人重屋，堂脩七寻，堂崇三尺，四阿重屋，周人明堂，度九尺之筵，东西九筵，南北七筵，堂崇一筵，五室，凡室二筵，室中度以几，堂上度以筵，宫中度以寻野度，以步涂度，以轨庙门，容大扃七个，闱门容小扃，参个路门不容乘车之五个，应门二彻，参个内有九室，九嫔居之，外有九室，九卿朝焉，九分其国，以为九分，九卿治之，王宫门阿之制五雉，宫隅之制七雉，城隅之制九雉，经涂九轨，环涂七轨，野涂五轨，门阿之制，以为都城之制，宫隅之制，以为诸侯之城，制环涂以为诸侯经涂，野涂以为都，经涂。
工欲善其事，必先利其器，匠之，阴者物也，负利者人也，面朝后市，盖取诸此。市尚利朝尚义，尚义而无以帅之，则君子有犯义者矣，尚利而无以帅之，则小人有罔利者矣，夫者以智帅人者也，市朝一夫，盖取诸此。
匠人为沟洫，耜广五寸，二耜为耦，一耦之伐，广尺深尺，谓之，田首倍之，广二尺，深二尺，谓之遂九，夫为井，井间广四尺，深四尺，谓之沟，方十里为成，成间广八尺，深八尺，谓之洫，方百里为同，同间广二寻，深二仭谓之浍，専逹于川，各载其名，凡天下之地埶，两山之间，必有川焉，大川之上，必有涂焉。凡沟逆地阞谓之不行，水属不理，孙谓之不行，梢沟三十里而广倍，凡行奠水，磬折以参伍，欲为渊，则句于矩，凡沟必因水埶，防必因地埶，善沟者，水潄之善防者，水淫之，凡为防，广与崇方，其閷参分去一，大防外閷，凡沟防必一日先深之，以为式里为式，然后可以傅众力，凡任索约，大汲其版，谓之无任葺屋参分，瓦屋四分，囷窌仓城，逆墙六分，堂涂十有二分，窦其崇三尺，墙厚三尺，崇三之。
豕八而辵，则遂五沟，所谓遂者，水自是而之他射韝，使得遂焉，故亦曰遂所谓乡遂者，乡内向，遂外遂，夫遂者火求而应，而非生也，遂直达也，至沟十百相冓，洫中五沟，如血□焉，洫又作淢成，有一甸，淢口一之域，土也淢，水也，浍沟，遂洫水防焉，春秋传曰：自参以上称，浍浍，又作巜巜防而为川水有屈，屈其流也，集众流为川涂，依沟故从水有舎有辩者依此，故从余经畧道路，以此为中，谓之五涂，故制字如此水，束之而潄焉，潄则上欠而为坎，凡潄如之。
车人之事，半矩谓之宣，一宣有半谓之欘，一欘有半谓之柯，一柯有半，谓之磬折。
车人为耒庛，长尺有一寸，中直者三，尺有三寸，上句者二尺有二寸，自其庛，縁其外以至于首，以其内，六尺有六寸，与步相中也，坚地欲直庛，柔地欲句庛，直庛则利推，句庛则利发，倨句磬折，谓之中地。
草无实用于土，犹彡手而除之，乃逹嘉谷，揉木为耒，用此故也。
车人为车，柯长三尺，博三寸，厚一寸有半，五分其长，以其一为之首，毂长半柯，其围一柯有半辐，长一柯有半，其博三寸，厚三之一，渠三柯者三，行泽者欲短毂，行山者，欲长毂短毂，则利长毂则安，行泽者反輮，行山者仄輮，反輮则易，仄輮则完，六分其轮崇，以其一为之牙围，柏车毂长一柯，其围二柯，其辐一柯，其渠二柯者三，五分其轮崇，以其一为之牙围，大车崇三柯绠寸，牝服二柯有参分柯之二，羊车二柯，有参分柯之一，柏车二柯，凡为辕，三其轮崇，参分其长，二在前，一在后，以凿其钩，彻广六尺，鬲长六尺。
弓人为弓，取六材，必以其时，六材既聚，巧者和之，干也者，以为逺也角也者以为疾也；筋也者，以为深也；胶也者，以为和也，丝也者，以为固也，漆也者，以为受霜露也，凡取干之道，七柘为上，檍次之，檿桑次之，橘次之，木次之，荆次之，竹为下，凡相干，欲赤黑而阳声，赤黑则乡心，阳声则逺根凡析干射逺者用埶射，深者用直，居干之道，菑栗不迤，则弓不发。
凡相角，秋閷者厚，春閷者，薄穉牛之角直而泽，老牛之角紾而昔，疢疾险中，瘠牛之角无泽，角欲青白而丰末，夫角之本蹙，于而休于气，是故柔，柔故欲其埶也，白也者，埶之徴也夫角之中，恒当弓之畏，畏也者，必桡桡，故欲其坚也，青也者，坚之徴也夫角之末逺于而不休于气，是故脃脃故，欲其柔也，丰末也者，柔之徴也角长二尺有五寸，三色不失理谓之牛，戴牛。
凡相胶，欲朱色而昔，昔也者，深瑕而泽，紾而抟亷鹿胶青白，马胶赤白，牛胶火赤，防胶黑鱼胶饵，犀胶黄，凡昵之类不能方。
凡相筋，欲小简而长，大结而泽，小简而长，大结而泽，则其为兽必剽以为弓，则岂异于其兽，筋欲敝之敝，漆欲测丝，欲沈得此六材之全，然后可以为良。
凡为弓，冬析干而春，液角夏治筋，秋合三材，寒奠体，冰析灂，冬析干则易，春液角则合，夏治筋则不烦，秋，合三材则合，寒奠体则张不流，冰析灂则审环春被，则一年之事，析干必伦，析角无邪，斲目必荼，斲目不荼，则及其大脩也，筋代之受病，夫目也者必强，强者在内而摩其筋，夫筋之所由幨，恒由此作，故角三液而干再液，厚其帤，则木坚薄，其帤则需，是故厚其液而节其帤，约之不皆约疏数必侔，斲挚必中，胶之必均，斲挚不中，胶之不均，则及其大脩也，角代之受病，夫懐胶于内而摩其角，夫角之所由剉，恒由此作，凡居角长者以次需，恒角而短，是谓逆桡，引之则纵，释之则不校，恒角而逹，譬如终枻，非弓之利也，今夫茭解中有变焉，故校于挺臂，中有柎焉，故剽恒角而逹，引如终绁，非弓之利，挢干欲孰于火而无赢，挢角欲孰于火而无燂，引筋欲尽而无伤，其力防胶，欲角而水火相得，然则居旱亦不动，居湿亦不动，苟有贱工，必因角干之湿以为之柔，善者在外，动者在内，虽善于外，必动于内，虽善亦弗可以为良矣，凡为弓，方其峻而高其柎，长其畏而薄其敝，宛之无已，应下柎之弓，末应将兴，为柎而发，必动于閷，弓而羽閷，末应将发，弓有六材焉，维干强之，张如流水，维体防之，引之中参，维角防之，欲宛而无负，引之如环，释之无失体，如环材美，工巧为之时，谓之参均，角不胜干，干不胜筋，谓之参均，量其力有三均，均者三，谓之九和，九和之弓，角与干权，筋三侔胶三锊，丝三邸，漆三斞，上工以有余，下工以不足为天子之弓，合九而成规，为诸侯之弓，合七而成规，大夫之弓，合五而成规，士之弓，合三而成规，弓长六尺有六寸，谓之上制，上士服之，弓长六尺有三寸，谓之中制，中士服之，弓长六尺，谓之下制，下士服之。
凡为弓，各因其君之躬，志虑血气，丰肉而短，寛缓以荼，若是者谓之危弓，危弓为之安矢，骨直以立，忿埶以奔，若是者为之安弓，安弓为之危矢，其人安其弓，安其矢安，则莫能以速中且不深，其人危其弓危，其矢危，则莫能以愿中往体多，来体寡，谓之夹臾之属，利射侯与弋，往体寡，来体多，谓之王弓之属，利射革与质，往体来体若一，谓之唐弓之属，利射深，大和无灂，其次筋角，皆有灂而深，其次有灂而疏，其次角无灂，合灂若背手文，角环灂，牛筋蕡灂，麋筋斥蠖灂，和弓摩，覆之而角至，谓之句弓，覆之而干至，谓之侯弓，覆之而筋至，谓之深弓，睽而孤也，乃用弧焉，音胡，疑辞也，弧弓也，然周官六弓，有弧弓焉，以授射甲，椹质者，睽孤所利，胜坚而已，与王弓同，则王以威天下为义。