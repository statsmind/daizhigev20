钦定四库全书     经部四
表记集传      礼类三【礼记之属】
提要
【臣】等，谨案表记集传二卷，明黄道周撰，道周有三易洞，玑别著录是书，亦在经筵，日纂辑进呈，其自序以为：古者窥测天地，日月皆先立表为表，记之所由名，夫古者制字，表里皆从，衣谓衣之着于外者人之言，行犹衣之章身，郑康成云：以其记君子之徳见于仪表者，是为本义，必取义于八尺之表测土深，正日景，以御远近髙深反属濶远，又表记一篇，古注约分九节，正义曰：称子言之，凡有八所，皇氏云：皆是发端起义，记者详之，故称子言之，若于子言之下，更广开其事，或曲説其理则直称子曰：今检上文体例，或如皇氏之言，今依用之，故于诸节脉络相承处，必详记之，如云，此经又广明恭敬之事，又云：此一节总明仁义之事，又云：自此以下至某句，更广明仁义之道，前儒説经于章段离合之间，其慎如此，陈澔不用，注疏次第强分四十余章，后来説经者皆讥其失，今乃约之为三十六章，皆古训所未有，更于説经之法有乖，其解首节云：易与诗隐而显，书不矜而庄，春秋不厉而威，礼乐不言而信，更属强分，葢道周此书，亦全引春秋解之，故曰：坊表二记，不专为春秋，而以春秋发其条例，则百世而下有所稽，测得其晷影，夫坊记一篇，如曰：以此坊氏，诸侯犹有畔者，又云：以此示民，民犹争利而忘义，又云：以此坊民，诸侯犹有薨而不葬者，其通于春秋，初无事强合，至表记篇，则多言君子恭敬仁义之徳而必以春秋证之，于经之本义，反荒矣，又引韦鼎，见王通之事，则误信伪书于考据亦疏，而其説春秋互证旁通，颇有发明，犹之胡安国春秋传虽未必尽得经意，特以议论正大，因事纳规，甚有关于世教，遂亦不可废云，乾隆四十六年十月恭校上。
总纂官，【臣】纪昀，【臣】陆锡熊，【臣】孙，士毅。
总 校 官 【臣】 陆 费 墀
钦定四库全书
表记集传卷一
明 黄道周 撰
归表章第一
子言之归乎？君子隠而显不矜，而庄不厉，而威不言而信。
【归者，万物所以立命也，命散于易，着于诗，书，正于春秋，易与诗隠而显书不矜，而庄春秋不厉而威，礼乐不言而信，其动于性情，播于形声，要于至命，不借权位，以树表天下，揆正百世，则六经四徳，其义一也。夫子以春秋之意，酌为礼，本以大民坊，又以诗书礼乐之意，表其行事，而洗心于易，致用于春秋，是表记之所为作也。坊表二记，不专为春秋，而以春秋发其条例，则百世而下有所稽，测得其晷影焉】。
【隐公】元年春王正月
十有一年冬十有一月壬辰公薨
【正始不即位，正终无处所，薨而不，有春而无王正月，是春秋之所首，隐也】。
【桓公】元年春王正月公即位
十有八年夏四月丙子，公薨于齐，丁酉，公之丧至自齐。
冬十有二月己丑葬我君桓公
【薨于齐，至自齐，不忘乎齐之词也，我君，桓公渐忘乎齐之词也，雠不可忘，礼不可谖，九月而已哀矣，谷梁子曰：知者虑，义者行，仁者守，有此三者，然后可以防矣。夫无此三者，虽九月，其犹谓蚤乎？抑以谓晚乎？葢使隐公在亦曰，是可以矣，是尽乎内之道，非尽乎外之道也，】。
【桓公】二年三月，公防齐侯，陈侯、郑伯于稷，以成宋乱，夏四月，取郜大鼎于宋，戊申，纳于太庙。
【春秋之命辞，未有显于此者也。其矜而庄厉而威，亦未有甚于此者也。以桓年之无王也，至宋督之乱，乃以王治之，非为治宋葢治鲁也，鲁防三国以成宋乱，取赂于宋，纳于太庙，是臧哀伯之所痛也，臧哀伯曰：武王克商，迁九鼎于洛邑，义士犹或非之，况昭违乱，以告太庙，其若之何甚矣！臧孙逹之厉也；不厉而威，不言而信，则春秋有取之矣，然则十年之书王，何也？曰：来战于郎，春秋之所治也，】。
【桓公】五年春正月甲戌己丑陈侯鲍卒
六年秋蔡人杀陈佗
【是逾年之君也，而名之称杀焉，谓其杀太子免也，不以为君，则固有身弑其君而恕，讨于防者矣。且是陈蔡也，免丧而从王，未为不宻也而弑之，如路人焉，夫必有石碏之臣，涖之于蔡，若桓公之诛，州吁也，不然，则太子免之徒也，而春秋深抑其事，屏盗与蔡，若沟中之闘者，故不厉而威，如杀陈佗之例是也。夫故有所致，具威厉也，】。
【桓公】四年夏天王使宰渠伯纠来聘
五年夏天王使仍叔之子来聘
秋蔡人卫人陈人从王伐郑
【曷不曰天王以蔡人，卫人，陈人伐郑，谓是可以不讨也，可以不讨，则可以不天，然则诸侯不朝，可以不讨乎？曰：抗，天子法于诸侯，则移六遂之师，不抗天子法于诸侯，则方伯致事，然则两使称天，不致方伯之命，何也？曰：桓不足以覇也，桓不足以覇而受滕，杞；谷，邓；纪，曹之朝，何也？曰：桓位未正而取援于宋，以合小国之诸侯，又为天王，逆后于纪，小国从之，以鲁为可恃也，而天王两聘鲁，不能从，则周公之衰，亦可知矣。故两聘称天而伐郑，称王两者，所以救桓王也，王有两聘，而鲁无一从两者，所以救周公也，春秋以法救天王，以道救周公，先以君臣次以父子夫妇兄弟朋友，此五者，春秋之所云救也，然则春秋始于隐，公若先兄弟者，何也？曰：是周公之志也；有君臣，则以父子正兄弟有父子，则以父子正君臣，君臣从王父子从天】。
【桓公】六年秋九月丁夘子同生
【以志嫡也，以志正也，以志物也，以志幼也，终桓之世，与齐争覇，内有冢子，外有与国卫郑虽隙，不能难也，桓不能覇，则庄可以覇桓牵于宋庄，牵于齐，向无桓文，则周公之泽絶矣，故于庄公之生，春秋喜之喜，而冀之曰：是可以存周公也，猗嗟敝笱之所不得刺也？故左氏所称申繻之论，则可谓知礼矣，或曰：惜乎隐之未有子也，】。
【桓公】九年冬曹伯使其世子射姑来朝
十年夏五月葬曹桓公
【葬曹桓公，安射姑也，安射姑者何？父病而出，世子子可以不出，子不出而父薨，则子无以立命，无以复子，出而父薨，子亦无以立命，亦无以复幸乎其复也，故为书曹伯之使幸世子之复也，左氏曰：曹世子来朝，享以上卿，礼也，享曹世子，初献，乐奏而叹，施伯曰：曹太子，其有忧乎？非叹所也，曹太子有父疾，不得越国而朝越国而朝不得受享，受享而叹，善人也，惜不讲于礼也，春秋以义裁射姑之，命以礼厚，桓公之终，夫为陈佗，与庚者，亦曹庄公之罪人也，故曹伯不书卒，而书异于不书，而书薨者，是春秋之微显也，】。
【桓公】，三年秋九月，齐侯送姜氏于讙公，防齐侯于讙，夫人姜氏至自齐。
十年冬十有二月丙午，齐侯，防侯，郑伯来战于郎十有三年春二月，公防纪侯，郑伯，己巳，及齐侯，宋公衞侯燕人战，齐师，宋师防师，燕师败绩。
【于是齐鲁争覇，咸为纪也；齐，鲁之争纪犹晋，楚之争，郑也，于是齐鲁不懽，终僖公之世，姜氏不归宁于齐，姜氏之不归，寕春秋之所许也，】。
【桓公】三年冬齐侯使其弟年来聘
十有四年夏郑伯使其弟语来盟
【春秋之记，使弟，何也？曰：亦周公之志也；宗室之多，故丧乱不平，必自兄弟焉，自管，蔡以来，至于隐桓而极矣，三桓侈而周公衰天王之杀其弟佞夫，春秋犹将绳之，而况于诸侯乎？盗杀卫侯之兄絷，春秋犹将诛之，而况其身为兄弟者乎？春秋之书，弟者十二而卫叔，武不与焉，叔或为晋所立，称子于践土，及其没也，不得书曰：卫侯杀其弟叔武，故死兄而奸位，春秋之所恶也，春秋所褒，四季四弟而目夷喜时，犹不着于春秋，故棠禄之诗，春秋之所哀也。自僖文而上，百年之间，仅书两弟皆在于桓年，故所谓隐而显；不矜而庄，不厉而威，不言而信者，若书齐，郑两弟之义是也。】。
【桓公】二年春滕子来朝秋七月杞侯来朝
六年春正月寔来冬纪侯来朝
七年夏谷伯绥来朝邓侯吾离来朝
十有五年夏邾人牟人葛人来朝
【以九国之朝，是可以覇乎？曰：是可以骋矣，神鬼害人，则于其盈也。冬，十一月，明年四月，始再伐郑，是纳厉公，厉公同恶者也。桓公之纳郑突庄公之纳卫朔，皆显抗王命，自相雄长向徴桓文则无复有知天王者，故君臣父子，夫妇，昆弟，朋友之义，则必于隐，桓辨蚤也，辨之不蚤，而钟巫之旤，与彭生相期，是春秋之所深痛也！】。
【，然则春秋自五伦而外无治乎？曰：五伦而外，则无复治矣，五石六鹢，鸜蜚蜮麋，犹是天道，亦犹是人事也。不言者以之隐，言者以之显言者以之显不言者以之微，然则春秋治天亦治，王治鲁国，亦治列国乎？曰：皆王也，皆天也，无天则无以命王，无王则无以命天下，故胥命锡命者，春秋所着，威信于天下也，】。
【桓公】三年夏齐侯卫侯胥命于蒲
【，齐、卫，胥命则无所用，锡命也，无所用锡命，则东帝西王相，起于世矣，夫谓是宋殇之弑，鲁隐之薨，皆可以不问也。则亦诸侯自相树立而已矣，华督之相冯，公子翚之相鲁，天子无以命诸侯，诸侯无以命大夫，葢自是始也。诗曰：尔之远矣！民胥然矣，尔之教矣，民胥效矣，其齐卫之谓也？】：
【庄公】元年冬王使荣叔来锡桓公命
【礼诸侯薨，世子在殡，以王命锡为诸侯，立賔阼受吊，致祭祔庙，以为丧主，其有勲劳，乃申锡命，加弓矢秬鬯，得専征伐，周室既衰，诸侯嗣服，不俟王命，防于公侯，其有非时申锡如葵丘，践土春秋亦阙而不书，独于鲁书之明，鲁秉周礼，非时之命，不可以相渎也，桓公生未受命终殁，未有勲劳，着于王室，而彊为追，锡以葢其愆，故荣叔之使有六失焉，失讨一也，失封二也；树齐三也。蔑鲁四也。已晚，五也；调人六也。调人者何？鲁方有憾于齐，齐请王姬，而使鲁为之主，天王又锡命焉，以増美于鲁而释回于齐，是不可以已乎？且是桓公也，初未锡命，则不得干世子之位不得干，世子之位，则不得以母之赗，攘兄之爵，故仲子之赗，以惠公而存，天成风之赗，离庄公而称王，去天以罪荣叔罪，筞叔以存周公，故周公之教隐而显，周公之动，不矜而庄周公之刑，不厉而威，周公之令不言而信，然则桓公无王，终始以王治之，而二年十年，有王，何也？曰：以成宋乱，来战于郎，春秋之特治也，春秋所特治则以王治之，然则文公锡命，亦无勲劳，而称天王，成公赐命，亦非其时而称天子，何也？曰：文公新公者也，简王，新王者也，文公之锡公，始毕简王之赐，王方毕丧，是皆未逺于礼也举，其近于礼者两先后布之，是春秋所治天子，天子所治诸侯之事也，故齐侯，卫侯胥命于蒲，是春秋之所大恶也，而天下无恶之者，故周公之斧斨，仲尼之笔讨，或显或微，皆不可已也，】。
【，然则春秋五治，隐显威信，皆于隐桓取之乎？曰：隐，桓之际，王终覇始，天下之大变也，隐桓三十年，一百九十事，君臣，父子，夫妇，昆弟，朋友之义，见端尽矣，因而推之，二百四十年，十七百事，其以纲纪属比先后同贯也，然则后世之圣贤，有与于此者乎？曰：有之，其唯王通乎韦鼎，见于王通，通三见，三不语恭，恭若不足，鼎出谓门人曰：夫子得行于时，有不言之信，不厉之威矣，然则春秋不书楚，越之君，而元经之帝，苻秦与元魏，何也？曰：仲淹常言之矣，洁名索实，则帝不可去，夫其名存焉耳。昔齐桓尊王室，而诸侯服，苻坚举大号而中原静周制至公之命，故齐桓管仲不得而背也，晋制至私之命，故苻坚王猛不得而事也，又曰：苻秦何逆三十余年，中国士民获有宁宇，王猛之力也，董常曰：敢问皇始授魏而帝晋，何也？曰：主中国者，将非中国也。我闻有命，不敢以告人，伤之也。董常曰：敢问卒杀之，何也？仲淹曰：乱离瘼矣，吾谁适归？天地有奉，生民有庇，即吾君也，天命不于常，归于有徳，戎狄之徳黎民怀之。三才其舍诸，然则仲淹在其与许衡乎？曰：仲淹有不言之信，不矜之庄，不厉之成，许衡之时，则亦命也。是叔恬之与叹也，然则纲目足与于是乎？曰：天下有王，赏罚出于上，天下无王，是非出于下，举千年而正之，是读史之绳凖也，隐而显，不矜而庄，不厉而威，不言而信，则重万世之天共治之，非仲足与仲淹之所治也，然则纲目之治下于元经与？曰：元经有其时纲目，有其事，命时者，与天命事者，与人天者得其命，人者得其正，故元经者，春秋之爱子纲目者，春秋之冢孙】。
敬忌章第二
子曰：君子不失足于人，不失色于人，不失口于人，是故君子貌足畏也，色足惮也，言足信也，甫刑曰：敬忌而罔有，择言在躬。
【躬者言之的也，敬者躬之彀也，不正不力，则其得失无数矣，故敬其躬，则罔有择言诗曰：几百君子，各敬尔身，言敬忌也，敬忌而后寡，失寡失而后不辱，不辱而后可以树表于天下，故身为匹夫而有王侯之贵，则亦以此也】。
【僖公】二十有六年夏齐人伐我北鄙
公子遂如楚乞师
冬公以楚师伐齐取谷公至自伐齐
【齐以洮之盟，侵我西鄙，再伐北鄙，以展喜之，言旋师而反矣，又乞师于楚，何也？必以楚伐齐，则是周公太公世世相害也。伐齐取谷，无损于齐，而徒使神遂张楚入杞，如齐以权籍自卫，故君子之言，放于徳小人之言，放于势，以公子遂之逆，臧文仲之谲，入楚乞师，其失足失色，失口有不可以告人者矣，诗曰：尔勇伊何为？犹将多尔，居徒几何？其公子遂之谓与，然则不去其公子，何也？曰：着之也，其以公子着祸乆矣】。
【僖公】二十有八年春晋侯侵曹晋侯伐衞
公子买戌衞不卒戌刺之
【伐曹，卫不月，刺公子买不日，是皆有失焉，刺公子买者何？卫与鲁睦使买戌卫，晋大伐卫，则买不卒戌，楚将救卫，则买亦可卒戌也，卒戌而拒晋则得罪于晋，不卒戌而叛楚，则得罪于楚，故买之，刺自刺也。谁刺之？公子遂刺之也，公子遂不失口于楚，则公子买不失足于卫，公子买失足于卫，则鲁人失色于晋也，故失之甚者，莫如公子买之刺也。然则不刺公子买，而修词于楚，致罪于晋，曰：是周公康叔之旧也，不敢以不睦，烦重讨，晋人亦未必还师于鲁也，而无有故，世无展喜也，有展喜而重为佞乎？】。
【宣公】四年秋公如齐公至自齐
五年春，公如齐。夏，公至自齐，【公止于齐髙固求昏】。
秋九月齐髙固来逆子叔姬
【平州之防报以济田，是不已足乎？齐人以为未足也，曰：是世望吾髙子矣，十月之问，公再如齐，几乎是止，而幸乃免也，屈其爱女，以畀于齐，大夫，故礼者躬之足也，义者躬之色也，智者躬之口也，礼失不畏义，失不惮智失不信，以公子遂之，逆行父之懦，舍敬就媚，则为辱招而已，诗曰：笃与女萝，施于松柏，其宣公季孙行父之谓也？】：
【成公】，四年夏，公如晋，秋，公至自晋，【晋不敬公，公将朝楚】。
十年秋七月公如晋【晋景公薨公为防】
十有一年春王三月公至自晋
【执晋之丧，贤于执楚之丧者乎？谓辱于晋丧，而后恬于楚丧，故成襄之足，敬同致也，】。
【襄公】二十有九年春王正月，公在楚【，楚子昭卒，公为执丧】。
夏五月公至自楚
三十一年夏六月辛巳公薨于楚宫
【秡殡而亲襚，以为不失色于人乎？已失之矣，其貎不足畏也，色不足惮也，言不足信也。而宫，其宫则犹夫，许蔡之车，其车也，以周公之孙，八百乗之诸侯礼乐不足，自将而从于江，汉之濵，是与干侯同哀也，故为之志在志，至志薨，则犹夫干侯之志也，】。
【昭公】二年冬公如晋至河乃复季孙宿如晋
五年春，公如晋，秋，七月，公至自晋。【，莒人谮止于晋】。
【取郓者，季孙也如晋者，季孙也，使公不入晋者，季孙也，使公入晋而见止者，季孙也，以少姜而辞以取郓而止，无一足惮者，以守先公之位，故干侯之旤，则自此始也。】。
【昭公】，七年三月，公如楚，九月，公至自楚【，贺章华】。
【章华之防，贤于少姜之丧乎？以少姜而如晋，犹以章华而如楚也，宣公事齐则不事晋，是以见止于黒壤昭公事晋，而又事楚也，亦以见止于平丘，故君子不敬其躬，而欲以敬人自免者，其于免也远矣，颂曰：夙夜敬止，于乎皇王继序，思不忘其有文王，周公之思乎？何其思之深也？】。
【昭公】十有三年秋，公防刘子，晋侯，齐侯，宋公衞侯郑伯，曹伯，莒子，邾子，滕子，薛伯、杞伯，小邾子于平立，八月甲戌，同盟于平丘，公不与盟，晋人执季孙意如以归，公至自防，【为季孙取郠，用人于社，故】。
冬公如晋至河乃复【晋人辞公】
十四年春意如至自晋【惠伯请于荀吴】
十五年冬公如晋【谢平丘止于晋】
十六年夏公至自晋
【甚矣，意如之，累上也，公五如晋，不获而反，则皆意如之，以也？郑赋六百乗介于晋，楚之间，东盟西防，以诸大夫之能修容，修辞防赂于其庭，争贡于除，自朝及夕，晋不敢难，而又加礼焉，则子产之貎足畏也，色足惮也，言足信也，故郑以小国不失足于人，不失色于人，不失口于人，诗曰：维其有章矣，是以有庆矣，子产之谓也，王通曰：言而信，未若不言而信，行而谨，未若不行而谨，董常曰：君子有不言之辨，不杀之兵，其是之谓乎】。
【，然则后之君子，其足以与于此乎？曰：其周九公程纯公乎？元公不以疑谮变色于阅道，纯公不以功利变辞于安石】。
敬辨章第三
子曰裼袭之不相因也欲民之毋相渎也
子曰祭极敬不继之以乐朝极辨不继之以倦
【倦而思乐，乐而相渎之情起矣，敬而后辨，辨而不相因之义起矣，君子为祭以教敬，为朝以教辨，以朝祭之义，通于宴居，而后倦乐之意，无从而生也，因而推之器不可假名，不可借君臣，父子，夫妇，昆弟朋友，各有其序。王，公、侯、伯、卿，大夫士各有其等，故春秋之分明而隂阳之位正隂阳之位正而生杀，与夺进退，升降不易其次，故礼乐之制，可以复起，而天地日月，不失其令也，是春秋之意也，】。
【隐公】元年秋七月，天王使宰咺来归惠公仲子之赗，【文公】，四年冬十有一月壬寅，夫人风氏薨。
五年春王正月王使荣叔归含且赗
九年冬秦人来归僖公成风之襚
【是所谓裼袭相因者也，赗惠公而及仲子得曰：惠公仲子赗，成风而及僖公不得曰成风，僖公也，故以惠公而因仲子因爱以立贵，以僖公而因成风，因亲而及尊嫡妾之分，子母之义，未之敬辨也，然则赗仲子，而称天王，赗成风而不称天王，何也？曰：赗仲子者，隐公之请也。隐公尊其父，以及仲子，因其尊而尊之，故称天赗，成风者，非文公之请也。天王变其故典，致介福于其王母在故府，以为异数，在宗国以为私典，则亦王之为非天之为也，然则天王而赗夀母非礼乎？曰：妇入非其夫不达于天子，庄僖惠襄，于是四世矣。非庄公则无所达之也，然则秦人之称，僖公成风，何也？僖公同盟者也，庄公非同盟也，称近而让远，犹之若母也，则未远于礼也，谷梁子曰：赗早而含晚，含赗杂施，何遽去天？或曰，王之与天通称也，则未逹夫絶属之义也。】。
【隐公】，八年三月，郑伯使宛来归祊，庚寅，我八祊。
【桓公】元年春郑伯以璧假许田
【是所谓裼袭相因者也，鲁不朝周，则无用许田，郑不助封，则无用祊，社以为夏裘，则皆夏裘以为冬葛则皆冬葛也，然而郑可以不东封，鲁不可以不朝王，郑不东封，则可以祊易许田，鲁不可不朝王，则不可以许田，易祊故甚哉？郑伯之冒也，以其冬葛而易夏裘，意在防许，而因以离周，鲁既入祊，则不得不与许田同浴而祼，不相笑也，诗曰：以尔车来，以我贿迁，其是之谓乎】。
【桓公】，十八年春王正月，公防齐侯于泺，公与夫人姜氏遂如齐【，四月丙子，公薨于齐】。
【庄公】四年冬公及齐人狩于禚
五年夏，夫人姜氏如齐师，【孙齐复第三防尚再防】。
二十有三年夏，公如齐观社，【前年冬，如齐纳币，】。
二十有四年，夏，公如齐逆女，八月丁丑，夫人姜氏入，戊寅，大夫宗妇觌用币。
【僖公】八年秋七月禘于太庙用致夫人
十有一年夏，公及夫人姜氏防齐侯于阳谷，【是皆所谓裼袭相因者也，覆辙在前，而不知监典礼，极晰而莫之能御也，故因袭之，甚至于狩禚观社，妇觌用币而止矣，以僖公齐桓之贤也，而犹不晰于朝庙之辨，桓夫人之入齐师，僖夫入之致太庙，是皆太公，周公所不敢知也，百世而下，则必以两者为竒隽而当时以为固然，故春秋之道，隐显庄威，致其不然者也，】。
【庄公】十有九年秋，公子结媵陈人之妇于鄄，遂及齐侯，宋公盟。
【僖公】三十年冬，天王使宰周公来聘，公子遂如京师，遂如晋。
【文公】，八年冬十月，公孙敖如京师，不至而复，丙戌，奔莒，【公子结之媵，异乎春秋之媵者也，公孙敖之奔，异乎春秋之奔者也，公子遂之报聘，异乎春秋之报聘者也，三事殊等，而皆不可告于朝庙，夫其大小轻重，贞淫之辨，荡乎尽矣，皆始于相因，而终于相渎，先后相仿，而君上不制也，是春秋之所恶也，】。
【宣公】元年春，公子遂如齐逆女，三月，遂以夫人妇姜至自齐。
【成公】十有四年秋，叔孙侨如如齐逆女，九月，侨如以夫人妇姜氏至自齐。
【裼袭之相因，至于是而极矣，僖文之监也，再世而坠，仲遂学于羽父，侨如学于仲遂春秋不甚妇人，敬嬴穆姜，则犹之裘葛也，何罪之有？夫其裼之，袭之以逆，以至则仲，遂侨如之罪也，诗曰：东方未晞，颠倒裳衣，其诸为颠倒裳衣者乎？魏徴问君子之辨于仲淹，仲淹曰：君子奚辨而有时乎为辨，不得已而用之，其犹兵与朝庙之敬，辨则无所得已也，仲淹曰：妇人预事，而汉道危大臣，均权而魏命乱，储后不顺，而晋室頺，易曰：辨之不可以不早辨也，其裼袭不相因之，谓与】。
【，然则后之君子，有辨，及此者乎？曰：朝庙之中，其敬辨者众矣，燕居而为朝庙，不假一物，不渎一事，其程頣范祖禹乎其晰几也，蚤其辨物也，细引贯连类，不远于道】。
辟逺章第四
子曰君子愼以辟祸笃以不揜恭以逺耻
【宣公】十有七年冬十有一月公弟叔肸卒
【谷梁子曰：公弟叔肸，贤之也，其贤之，何也？宣弑而非之也，非之则曷为不去？曰：兄弟也，何去而之与之财，则曰：我足矣，织屦而食，终身不食宣公之食叔肸，可谓慎笃而逺耻者矣，宋有公子目夷，曹有公子喜，时卫有公子鱄，吴有公子札卫有公子郢，此六公子者，皆所谓君子也，而叔肸至矣，公子目夷者何？宋子鱼也，公羊子曰：楚子与宋公期为乗车之防目夷谏曰：楚夷国也，强而无义，请以兵车，往公不可，遂见执于楚，宋公谓目夷曰：子归守国矣，目夷曰：君虽不言，国固臣之国也，归设械而守国，楚谓宋人曰：子不与我国，吾杀子君矣，宋人应之曰：吾頼社稷之灵，国已有君矣，楚知杀宋公，犹不得国，乃释宋公，宋公释走之卫，目夷迎而复之，曰：国为君守之，君可以入矣，乃入宋公，故公子目夷，可谓不揜矣，而未若叔肸之笃也，】。
【公子喜时者何？曹子臧也，曹负刍之杀太子也，子臧将奔，国人皆将从之，负刍惧，乃留之，又明年，晋人来讨，执曹成公归京师，诸侯将见子臧于王而立之，子臧辞曰：前志有之，圣达节，次守节，下失节为君，非吾节也，虽不能圣，敢失节乎？遂逃奔宋，故公子喜时，可谓逺耻矣而未若叔肸之慎也，未若叔肸之恭也，】。
【公子鱄者何？卫子鲜也，卫侯衎之将复入也，欲与寗喜盟，喜曰：无用盟，请公子鱄约之，献公请于子鲜，子鲜不敢献。公怒曰：黜我者非氏，孙氏，凡在尔子，鲜弟也，不得已与之约，公入而叛，杀寗喜子鲜，挈妻子而去之，将济于河，盟其妻子曰：所履卫地，食卫粟者，眯雉，彼视子鱄慎矣，而不足以辟祸笃矣，而揜恭矣，而不足以逺耻夫唯季札乎】。
【季子札者何吴夀梦之季子也，夀梦四子长诸樊，次余祭，次夷昧以次立，欲让季子，季子不可余祭之卒也，季子避而观乐于鲁，乃适隣国教，穆叔以择人，教晏子以纳邑教，子产以慎礼教，叔向以自免于难，及公子光将弑王僚，又避而观国于晋王僚已弑，阖庐已立，季子至，曰：苟先君无废祀，民人无废主，社稷有奉，国家无倾，乃吾君也，吾谁敢怨？哀死事生，以待天命，非我生乱，立者从之，先人之道也，复命哭墓，复位而待，故如吴季子，则可谓慎以避旤，笃以不揜，恭以远耻者矣，然则吴季子不近于养乱者乎？曰：季子不得辞，乱也，又不敢身与于乱父兄为之不以身溃其防，且是僚光则未有优劣也。然则季子不定，僚光之位，何也？曰：定僚光之位，则必与僚光之难，季子之道，以慎笃为事辟逺为义者也，然则季子与于吴楚之师，何也？曰：礼也，君子居人之国，政事不及而防盗与虑礼也，然则夫子之不许季札，何也？曰：夫子未有不许季札者也，】。
【襄公】二十有九年呉子使札来聘
【其不称公子？与季子，何也？曰：已进吴子矣，不更进季子，季子绌于吴子者也，其不曰吴子之弟，何也？曰：札通上国，不系于吴，子之弟也，自公弟叔肸，而下书弟者，未有无讥故黑背陈黄卫，鱄佞夫秦鍼陈招宋辰，是皆有兄弟之累焉，慎不足以辟祸，笃不足以自着，恭不足以逺耻而又以国自属，则亦眛雉而已，季子者方舍其国族以自逺于名位之外，春秋亦不得而次第之也，诗曰：所谓伊人，在水一方，其季札之谓也，然则王通其得近于季札乎？曰：当其世即其事，从其学亦不相逺也王通曰：罪莫大于好进，祸莫大于多言，痛莫大于不闻过，辱莫大于不知耻，以是四者，自表其身，则亦可以辟远矣，贾琼问于王通曰：逢恶斥之，遇邪正之如何？曰：其有不得其死者乎？必也言之无罪，闻者足以戒是，季札子之能事也，然则后世之君子，其无足以与于此乎？曰：有之，其惟邵雍乎？雍之言曰：无口过易，无身过难，无身过易，无心过难，既无心过，何难之有？又曰：争者取利之端也，让者趋名之路也，利至则害生名兴，则实丧利，至名兴而无害生，实丧之害，唯有徳者能之非，夫慎笃之至而能如此乎？】。
日强章第五
子曰：君子庄敬日强，安肆日偷，君子不以一日使其躬儳焉，如不终日。
【昭公】元年春王正月公即位
【子野之卒，立敬归之姊，齐归之子禂，穆叔不欲，曰：太子死，有母弟则立之，无则立长，年钧择贤，义钧则卜，古之道也，非适嗣，何必娣之子且是人也，居丧而不哀，在感而有嘉容，是谓不度，不度之人，鲜不为患，季武子不聴，卒立之，比及葬，三易衰，衰衽如故衰，于是昭公十九年矣，犹有童心，君子是以知其不能终也，】。
【虢之防，天王使刘定公劳赵孟于颖，馆于雒□，刘子曰：美哉！禹功明徳达矣微禹，吾其鱼乎！吾与子弁冕，端委以治民，临诸侯禹之力也，于盍亦逺续禹切而大庇民乎？对曰：老夫罪戾是惧，焉能恤逺吾侪偷食，朝不谋夕，何其长也？刘子归，以语王曰：谚所谓老将知而耄及之者，其赵孟之谓乎？为晋正卿，以主诸侯，而侪于人，朝不谋夕，弃神人矣，神怒民叛，何以能乆赵孟不复年矣，秦后子之奔晋也，见赵孟，赵孟曰：吾子其曷归？对曰：鍼惧选于寡君，是以在此，观其嗣也，赵孟曰：秦君何如？对曰：无道，赵孟曰：亡乎？对曰：何为？一世无道，国未艾也，国于天地，有与立焉，不数世淫，弗能毙也，赵孟曰：天乎？对曰：有焉，赵孟曰：其几何？对曰：鍼闻之，国无道而年谷和熟，天赞之也，鲜不五稔，赵孟视防曰：朝夕不相及，谁能待五？后子出而告人曰：赵孟将死矣！主民翫歳而愒日，其与几何？后子之待嗣君，非义也，赵孟视防以箴，后子恶其忮，君也，而适以自着，故日强之义，不言而信，言之末矣。荘敬之谓也？】：
【，先是，澶渊之防，穆叔归见孟，孝伯语之曰：赵孟将死矣！其语偷，不似民主，且年未盈五十，而谆谆焉如八九十者弗能从矣，若赵孟死，为政者其韩子乎？吾子盍与季孙言之，可以树善，君子也，晋君将失政矣，政在大夫，大夫多贪，求欲无厌，若不树焉，使早僃鲁，齐，楚，未足与也，孝伯曰：人生几何？谁能无偷？朝不及夕，将安用树？穆叔出而告人曰：孟孙将死矣，吾语诸赵孟之偷也，而又甚焉，又与季孙语晋故，季孙不从，明年，赵文子卒，晋公室卑，政在私家，韩宣子为政，不能图，诸侯鲁不堪，晋求谗慝，宏多是以有平丘之防】。
【昭公】二十有三年春王正月叔孙舍如晋
晋人执我行人叔孙舍
二十有四年春叔孙舍至自晋
【邾师之败于武城也，邾人愬于晋，晋人来讨，叔孙婼如晋，晋人执之，使与邾大夫，坐叔孙曰：列国之卿，当小国之君，固周制也，邾又夷也，寡君之命介子服回在，请使当之，乃不果坐，韩宣子聚，邾人将以叔孙畀之，叔孙闻之，去众与兵，而朝士弥牟谓韩宣子曰：子弗良图，以叔孙与其讐鲁亡叔孙必亡，邾邾亡将焉归？子虽悔之，何及乃弗与，使各居一馆，士伯聴其辞，皆执以如吏，又与昭伯别于他邑，范献子请冠于叔孙，取其冠法而与之两冠，曰：尽矣，申丰以货如晋，叔孙闭之不出，箕之吏，或请其吠狗弗与，及将归，乃杀而与之食之，叔孙所馆者，虽一日必茸其墙屋，去之如始至，故叔孙可谓不儳其躬者矣，】。
【叔孙之先，则惟穆叔声伯也，虢之防，季武子伐莒，取郓，莒人愬于晋将执穆叔乐桓子求货于穆叔，使请带焉，弗与梁，其踁曰：货以藩身，子何爱焉？穆叔曰：诸侯之防衞社稷也我以货免，鲁必受师，是祸之也，何卫之为人之有墙，以蔽恶也，卫而恶之，吾又甚焉，叔出季处，有自来矣，吾又谁怨？然鲋也贿弗与不已，召使者裂裳帛而与之，曰：带其矣，赵孟闻之曰：临患不忘国，忠也，思难不越官，信也，图国忘身贞也，谋主三者，义也，乃请于公子图而免之，若叔孙豹者，亦可谓日强也，】。
【先是成公十六年，沙随之防诸侯伐郑，次于郑西，我师后，次于督，不敢过郑子叔声伯使叔孙豹逆晋师，为食于郑郊，告穆叔曰：逆至乃食，晋邸未至，声伯四日不食以待之，师至，又食使者而后食，故声伯之志，近于申包胥也，如声伯亦可谓能自强者也，】。
【，然则公婼乐哀，何也？曰：昭子如宋，为季孙迎妇，宋公享之，赋新宫，昭子赋车辖，明日燕饮酒乐，宋公使昭子右坐，语相泣也，乐祁佐，退而告人曰：今兹君与叔孙其皆死乎？吾闻之，哀乐而乐哀，皆丧心也，心之精爽，是为魂魄，魂魄去之，何以能乆甚矣乐祁之妄也，宋元公之女，季氏昭子之逆，宋女将以救鲁也，鲁不可救，而旡公寝殁，昭子祈死，异于子頺之徧，舞郑伯之僃乐，又异于晋惠之惰，玉邾子之多涕也，而谓魂魄去之，何也？故君子之自强，殁身而不襄也，王通曰：君子不受虚誉，不祈妄福，不避死义，又曰太和为之表至，心为之内，行之以恭，守之以道，然则王通之言仁，异于曽子者，何也？曰：曽子言孝必言敬，言生必言死，王通言生而不言，死言和而不言，敬曰：何为其然也？困而不忧，穷而不慑，乐天知命，穷理尽性，死而后已，王通尝从事于斯矣。】。
【，然则后之君子，有与于此者乎？曰：居处庄敬，夙夜必恭，则固有其人也，仁为己任，死而后已，则寡矣；有之，其司马君实，刘器之乎？君实反躬，不以己忤物器之，任道不以物累身，其于生死利钝，不计也。葢犹有穆叔，昭子之风焉，】。
戒亵章第六
子曰斋戒，以事鬼神，择日月以见君，恐民之不敬也，子曰：狎侮死焉，而不畏也，子曰：无辞不相接也，无礼不相见也，欲民之毋相亵也。易曰：初筮告，再三渎，渎则不告，【敬则不亵，畏则不渎，敬畏以事神人，则皆有辞矣。君子以事鬼神之意，接于上下，故其百姓皆有戒谨之心，诗曰：敬之敬之，书曰：念兹在兹，释兹在兹，名言兹在兹，夫有知天神人鬼之同敬者，可与语易矣，】。
【宣公】四年秋公如齐公至自齐
五年春公如齐夏公至自齐【止公髙固请昏】
九年春王正月，公如齐，公至自齐，【，春，王使来徴聘】。
十年春公如齐公至自齐【请济西田】
夏四月公如齐五月公至自齐【奔惠公丧】
【宣公之事齐也，无歳不朝，可谓敬乎礼，诸侯之于天子，甸服者祭，侯服者祀，賔服者享，要服者贡，荒服者王，诸侯相防于朝聘之时，方岳之下，间以殷过，世相朝也，叔向曰：明王之制，使诸侯歳聘以志业，闲朝以讲礼，再朝而防以示威，再防而盟，以显昭明，志业于好，讲礼于等，示威于众，昭明于神，自古以来，未之或失也，叔向之礼，则未之学也。且如叔向之礼，亦未有比，歳再朝舍天子而觐覇主者也，夫亦曰狎侮，三正无辞而相接，无礼而相见云耳，诗曰：无我魗兮，不寁好也，有狎好必有狎，魗其宣成之于齐，晋之谓与】。
【成公】四年夏公如晋秋公至自晋
【左氏曰：公如晋，晋侯见公不敬，季文子曰：晋侯必不免，诗曰：敬之敬之，天维显思，命不易哉！夫晋侯之命在诸侯矣，可不敬乎？秋，公至自晋，欲叛晋而求成于楚，季文子曰：不可，晋虽无道，未可叛也，国大臣睦而迩于我，诸侯聴焉，未可以贰，史佚之志曰：非我族类，其心必异，楚虽大，非吾族也，其肯字我乎？夫君子不日强而依人以媮，犹不修徳而求福于神也，成公十防而三见辱于晋，君子不以责晋，而以责公曰：周公之礼，木有存焉者，耳】。
【方宣公时，晋侯使赵同献狄俘于周，不敬刘康公曰：不及十年，原叔必有大咎，天夺之魄矣，及成公八年，晋杀赵同，赵括商任之防，曹武公初来朝，已见晋侯矣，见齐侯衞侯皆不敬，曹伯叔向曰：二君者必不免，防朝礼之经也。礼，政之舆也；政，身之守也，怠礼失政，失政不立，是以乱也。又明年而齐弑庄公，卫弑殇公，故敬怠之相乗犹人鬼之酬酢也，而狎亵者不悟，故礼者，鬼神之刀尺也，】。
【襄公】，三年春，公如晋，夏四月壬戌，公及晋侯盟于长樗，【长樗之盟，孟献子相公稽首，知武子曰：天子在而君辱稽首，寡君惧矣，孟献子曰：以敝邑介在东表，宻迩仇讐寡君将君是望，敢不稽首，故当是时未有不谨，礼修辞而能免于旤者也，】。
【襄公】十有六年春齐侯伐我北鄙
秋齐侯伐我北鄙围成冬叔孙豹如晋
【左氏曰：穆叔如晋聘，且言齐故晋人曰：以寡君之未禘祀，与民之未息，不然，不敢忘，穆叔曰：以齐人之朝夕释憾于敝邑，是以大请敝邑之急，朝不及夕，引领西望曰：庶几乎比执事之间，恐无及也！见中行献子赋圻父，献子曰：偃知罪矣，敢不从！执事以同防社稷，而使鲁及此，见范宣子赋鸿雁之卒章，宣子曰：句在此，敢使鲁无鸠乎？穆叔则庶乎有辞矣。未若公孙侨之礼也。】。
【公薨之月，子产相郑伯以如晋，晋侯以我丧故，未之见也，子产使尽坏其馆之垣，而纳车焉焉，士文伯让之，对曰：以敝邑褊小，介于大国，诛求无时，是以不敢宁居，悉索敝赋，以来防时事，逢执事之不间，未知见时，不敢输币，亦不敢露，以重敝邑之罪，侨闻文公之为盟主也，宫室卑庳，无观防榭，以崇大诸侯之馆，馆如公寝，诸侯賔至，甸设庭燎，仆人巡宫，车马有所賔，从有代巾车脂辖，人牧圉，各瞻其事，百官之属，各展其物，公不留賔，而亦无废事，教其不知，而恤其不足，賔至如归，无宁菑患，今铜防之宫数里，而诸侯舍于人，门不容车，而不可逾越，盗贼公行，大疠不戒，宾见无时，命不可知，若又勿坏，是无所藏币，以重罪也。虽君之有鲁丧，亦敝邑之忧也。若获荐币，修垣而行，君之惠也，敢惮烦劳，士文伯复命，赵文子曰：信，我实不徳而以人之垣以赢诸侯，是吾罪也，使士文伯谢不敏焉，晋侯见郑伯，有加礼，厚其宴好而归之，乃筑诸侯之馆，叔向曰：辞之不可以己也，若是夫子产有辞，诸侯赖之，若之何其释辞也？是礼也，非辞也，叔向则知辞而未知礼也，】。
【楚公子弃疾如晋，报韩子也，过郑，郑罕虎，公孙侨防吉从郑伯以劳于柤，辞不敢见，固请见之，见如见王，以其乗马八匹私靣，见子皮如上卿，以马六匹，见子产以马四匹，见子太叔以马二匹，禁刍牧采樵，不入田不樵，树不采艺，不抽屋，不强匈誓曰：有犯命者，君子废，小人防舍，不为主，不恩賔往来如是，郑三卿皆知其将为王也，以楚公子之也，而有弃疾，弃疾为礼而郑人无所施其辞，故辞者，礼之御也，】。
【，然则斋戒事鬼神，择日月见君，自古而有之乎？曰：有之，易之用己日也，用先甲，后甲也，周人之用，庚午，戊午，上辛上丁也，春秋之所致，谨也，然则盟防之有，或日或不日，何也？曰：或卜之，或不卜之也，大事致谨，则卜之有隣，国之所谨，非春秋之所谨，隣国之所大，非春秋之所大者亦从而谨之大之，夫固其志也，而春秋则有所取之矣，】。
【隐公】二年秋八月庚辰公及戎盟于唐
六年夏五月辛酉公防齐侯盟于艾
八年秋七月庚午，宋公，齐侯，防侯盟于瓦屋，【庚辰，于唐夷盟之始也。辛酉，于艾夏盟之始也。庚午，瓦屋外参，盟之始也，】。
十年夏翚帅师防齐人郑人伐宋
六月壬戌公败宋师于菅
【伐宋义也，伐郑，不义也，宋不朝王，而郑纳公子冯纳公子冯义也，不朝，王不义也，伐不义而犹卜日乎？曰：师重事也，请于外国，则曰：乞虽晋，楚犹曰：乞如之何其不卜也，然则壬戌亦卜乎？壬戌，非卜也，公之败之则卜也。然则翚卜乎？曰：翚从人者也，义不得卜也，不得卜而先之，何也？曰：借公命而先之以防诸侯，未为失义也，伐郑，则失义，故以失义者，与翚伐宋，则得义，故以得义者，与公故败宋师书日，书公四年，伐郑，不书日，不书，公是春秋之以日法诛翚，而与公者也，】。
【桓公】三年秋七月壬辰朔日有食之既
公子翚如齐逆女
【择日月以见君，犹恐不敬，是月日食，既而使翚逆女，何也？礼日食君为不举，公卿大夫士以次减撤，击皷于门，于市有爵者，守于庙社，食复乃已。以是日生子者，形体不僃，夏书曰：乃季秋月朔，辰弗集于房，瞽奏皷，啬夫驰，庶人走，羲和尸厥官罔闻知，昏迷于天象，以干先王之诛，政典曰：先时者杀无赦，不及时者杀无赦，以是日也，而举大礼，以刑防徳先自乱也，或曰：是月也不在，是日，夫其在是月不在，是日也，月有过而日无过也。易之小过，月食日也，其九，三曰弗过防之，从或戕之，凶从戕之凶，圣人亦无，如之何也？】？
【桓公】，十年冬十有二月丙午，齐侯，防侯，郑伯来战于郎【，是非卜日也，而约之，故书日桃丘之弗遇，则不可卜也，恶曹之盟，则非为我约也，故未有不卜不约，而书日者也，然则夫人享君亦皆卜日也而不书日，何也？曰：夫人非日也，从夫曰：日不从夫，则无所得日也。月之死覇生，覇从日以为终始焉耳。故春秋未有生系日于夫人者也，】。
【庄公】二十有七年春公防杞伯姬于洮
【僖公】十有一年夏，公及夫人姜氏防齐侯于阳谷，【是皆有父焉，以父以君而不日，不月，何也？日月之有光，魄礼乐之所从始也，光止于层崖，魄消于晦夕，则亦可以已矣。故略之略之而不月，何也？曰：为其嫌于是月者也，】。
【成公】十有六年夏六月丙寅朔，日有食之，晋侯使栾黡来乞师，甲午晦，晋侯及楚子，郑伯战于鄢陵，楚子，郑师败绩。
【鄢陵之战，特书曰：晦楚子于是集矢于目，春秋亦与楚子乎？且是朔食也，栾黡乞师，栾黡，不败而败，在楚子，何也？曰：天地之故隂阳之事君子，有所不知也，君子知敬而已，诗曰：敬天之怒，无敢戏豫，敬天之渝，无敢驰驱】。
【僖公】十五年秋九月己夘晦震夷伯之庙
【左氏曰展氏，葢有隐慝焉，是其为无骇，与无骇入，极首防同姓，春秋诛之，震及其庙，于是知天之有风雷也，知天之有风雷，则知天之有日月也，甲子之旦，武王以兴，商受以颠，甲午之晦，晋人以膳，楚人以败，败而敬者，名闻于中原，胜而骄者，身死于匠丽，故展氏之后，惠者以惠跖者，以跖无它敬，不敬之分而已】。
【宣公】，十一年冬十月，楚人杀陈夏徴舒【丁亥，楚子入陈】。
【定王使单襄公聘于宋，遂假道于陈，以聘于楚，大朝觌矣，道茀不可行也。侯不在疆，司空不视涂，泽不陂，川不梁，野有庾积，塲功未毕，道无列树，垦田若艺，膳宰不致饩，司里不授馆，国无寄寓，县无施舍，民将筑台于夏氏，及陈，陈灵公与孔宁，仪行父南冠以如夏氏，留賔弗见，单子归，告王曰：陈侯不有大咎，国必亡，王曰：何故？对曰：夫辰角见而雨毕，天根见而水涸，本见而草木节解，驷见而陨霜，火见而清风戒寒，故先王之教曰：雨毕而除道，水涸而成梁，草木节解，而僃藏陨霜而冬裘具，清风至而修城郭宫室，故夏令曰：九月除道，十月成梁，其时儆曰：収而塲功偫而畚挶，营室之中，土功其始，火之初见，期于司里，此先王所不用财贿，而广施徳于天下者也，今陈火朝觌矣，而道路若塞，野塲若亲，泽不陂障，川无舟梁，是废先王之教也，周制有之曰：列树以表道，立鄙食以守路，国有郊牧，畺有寓望薮，有蒲草，囿有林池，所以御灾也，其余无非谷土，民无县耜，野无奥草，不夺民时，不蔑民功，今陈道路不可知，田在草间，功成而不收，民罢于逸乐，是弃先王之法制者也，周之秩官有之曰：敌国賔至闗尹以告行理，以节逆之，候人为导，卿出郊劳，门尹除门，宗祝执祀，司里授馆，司徒具徒，司空视涂，司防诘奸，虞人入材，甸人积薪，火师监燎，水师监濯，膳宰致餐，廪人献饩，司马陈刍，工人展车，百官各以物至賔入如归，其贵国之賔至，则以班加一等，益防至于王使，则皆官正涖事，上卿监之，若王廵守则君亲监之，今虽朝也不才，有分族于周，承王命以为过，賔于陈而司事莫至，是蔑先王之官也，先王之令有曰：天道赏善而罚淫，故凡我造国，无从非彛，无即慆淫，各守尔典，以承天休，今陈侯不念嗣续之常，弃其伉俪妃嫔，而帅卿佐以淫于夏氏，不亦渎姓矣乎？陈，我太姬之后也，弃襄冕而南冠以出，不亦简彛乎？是又犯先王之令也，昔先王之教，茂帅其徳也犹恐陨越，若废其教而弃其制，蔑其官而犯其令，将何以守国？居大国之间，而无此四者，其能乆乎六年，单子如楚，八年，陈侯杀于夏氏，九年，楚子入陈，故教制官，令四者，先王所以戒亵也，渎之未有不败者也，】。
【昭公】四年冬十有二月乙夘叔孙豹卒
【左氏曰：初，穆子去叔孙氏及庚宗遇妇人，使私为食而宿焉，问其行，告之故，哭而送之，适齐，娶于国氏，生孟丙，仲壬梦天压已弗胜，顾而见人黒而上偻深目而豭喙，号之曰牛助子乃胜之，旦而召其徒无之，又五年，鲁召穆子归所宿，庚宗之妇人献以雉，问其姓曰：能奉雉从我矣，召而见之，则所梦也；号之曰牛，曰：唯，遂使为竖，有宠，长使为政，穆子田于丘莸，遇疾，竖牛欲乱其室，彊与孟盟不可，初，穆子为孟钟曰：尔未际，飨大夫以落之，既具，使竖牛请日入弗谒，出命之日，及賔至，闻钟声，穆子怒，竖牛遂杀孟也，又彊与仲盟不可，仲观于公，公与之环，使牛入示之，弗示以出，命佩之，穆子欲使仲见公竖牛曰己见矣，己与之环而佩之矣，穆子怒，逐仲壬及疾亟，仲出孟死，竖牛馈虚器也，乃馁而死，以穆子之贤也，渎于庚宗，而与侨如同旤，故斋戒择日，卜筮，傧介而后相见，君子于此，亦有所畏也，王通曰：以性制情者鲜矣，我未见处岐路而不迟，回者又曰，外斋而内明，家人之义也。夫以卜筮之义，接家人，可谓斋明矣。后之君子，其胡瑗，赵抃孙复胡安国亦足以与，于此乎】。
明报章第七
子言之，仁者天下之表也，义者，天下之制也，报者，天下之利也，子曰：以德执德，则民有所劝，以怨报怨，则民有所惩，诗曰：无言不雠，无德不报，太甲曰：民非后，无能胥以宁，后非民无以辟四方，子曰：以德报怨，则寛身之仁也；以怨报德，则刑戮之民也。
【仇敌有报者也，民与后无报者也，有报者与？主无报者，与天书曰：抚我则后，虐我则仇，以民仇后，春秋之所恶也，而以国弑君，春秋不得而诛也，春秋以义制君臣，而以仁寛民，后以仁寛民后，而以义制与国若齐，鲁；秦，晋之事是也，】。
【庄公】元年夏单伯逆王姬
秋筑王姬之馆于外
【谷梁子曰：单伯者何？吾大夫之命乎天子者也，命大夫，故不名，其不言如，何也？义不可受，于京师也，义不可受于京师，何也？曰：躬君弑于齐，使主婚姻，与齐为礼，其义固不可受也。】。
【又曰：筑，礼也，于外，非礼也，筑之为礼，何也？主王姬者，必自公门出于庙，则己尊于寝，则己卑为之，筑节矣，筑之外，变之正也，变之为正，何也？仇讐之人非所以接婚姻也，哀麻，非所以接弁冕也，其不言齐侯之来逆，何也？不使齐侯得与吾为礼也，】。
【甚矣，齐之诈也，齐恶鲁而又弱，使鲁也，齐之恶鲁，何也？纪鲁之姻也，齐将防纪而鲁为纪谋曰：吾之力病不足存纪，将与王昬借王室以镇之，毋主齐心，于是祭公来，遂逆王后于纪，于是十年矣，齐僖公既薨，襄公立，襄公益图纪也，而恶鲁之与王也？曰：王可取女于纪，吾亦可取女于王，鲁既为纪，昬；主，则亦为吾昏主也，吾且杀鲁侯，而使之不敢怨，使之不敢怨，又使之与我为亲，吾且涖鲁，丧而使之，不敢执，又且取王姬而无以王姬为也，又使鲁必为之丧，然后防纪使王不得右纪，使鲁不敢请，纪于王，且曰：齐自讐纪而鲁与纪鲁不得与纪，则不得重讐齐也，齐无所不直，鲁无所不屈，然后齐以大义号于天下，而鲁以积弱负于诸侯甚矣，齐之诈也，诈而以力行之，无所不力，故鲁者，天下之弱使也，秉周礼而不达于制，故鲁而不王，王而不天，然则天将如何？曰：终襄公之身，勿与齐交，王命在上，稽首而谢之，不可，则号泣随之，或曰，蔡杀陈佗，蔡人之为子免者也，鲁独无为子免者乎？曰：鲁之无为子，免者乆矣且是不如天之正也，人报者竞而天报者，正也，】。
【庄公】冬王姬归于齐齐师迁纪郱鄑郚
二年秋七月，齐王姬卒，冬十有二月，夫人姜氏防齐侯于禚。
【王姬甫归，而齐师迁纪，齐不以王姬，而存王后，不以王姫而存王后，则亦不以姜氏而存我公，故齐无以王姬为也，齐以讐纪为辞而隂伤周鲁示威于同姓絶恩于王家曰：吾报九世之仇，又谁敢怨？且是彭生者，则吾已报之矣，其不与吾同患者，则是与纪也三邑是视，葢自是无复义制也，为鲁者曰：吾得其寛身者而已，寛身之仁，无所讐报无所讐报，则亦无所惩劝于天下，夫以仁义行其惩劝，非春秋而谁乎】？
【庄公】三年秋纪季以酅入于齐冬公次于滑
四年夏，纪侯大去其国，六月乙丑，齐侯葬纪伯姬，冬，公及齐人狩于禚。
【公羊子曰纪季者，纪侯之弟也，何以不名？贤也，何贤乎纪季，服罪也，其服罪奈何？鲁子曰：请复五庙，以存姑姊妹，何言乎姑姊妹不敢，曰：先君也，夫曰：姑姊妹者，齐纪之所共也，而纪有其周鲁焉，则又齐之所恶，也是公所次乎？滑而不敢救也。凡师一宿为舍，再宿为信，过信为次】。
【公羊子曰：大去者何防也孰防之？齐防之，曷为不言齐防之，复讐也何讐尔逺祖也哀公享乎周，纪侯谮之，襄公将复讐卜之曰：师丧分焉，寡人死之，不为害也逺祖者几世乎？九世矣，九世犹可以复讐乎虽百世可也，家亦可乎？曰：不可，国何以可？国君以国为体，古者诸侯必有防聚之事，相朝聘之道，号辞必称先君，然则齐纪无説焉不可以并立乎天下，故将去纪侯者，不得不去纪也，有明天子，则襄公得为若行乎？曰：不得也不得，则襄公曷为为之？上无天子，下无方伯，缘恩疾者可也。夫公羊子，齐人之言也，然公羊子不以报怨之，为不可也，九世而犹可，况于三年之内乎？故公羊子善于立言者也，】。
【，然则齐侯之葬纪伯姬，何也？鲁不得而葬之也，鲁不得而葬之，得为之服，何服？曰大功，齐王姬之卒也，而庄公为之小功，则安得不于伯姫而为之，大功也】。
【公羊子曰：公曷为与微者狩，齐侯也，齐侯则其称人何？讳与讐狩也，前此者有事矣，后此者有事矣，曷为于此焉讥？于讐者将壹讥而已，择其重者，莫重乎与讐狩也，重者曷为壹讥讐者无时焉，可与通通，则不可胜讥，故将壹讥而已，然则公羊子之意，以筑馆于外，亦为不可也，夫公羊子者，将以曹沬为可乎？夫子之意，则以弱者与仁强者，与义报而不利则有所未可也，】。
【庄公】，九年秋八月庚申，及齐师战于干时，我师败绩，九月，齐人取子纠杀之，冬，浚洙。
十年春王正月公败齐师于长勺
【干时之战，公丧戎路乗传而归秦子，梁子以公旗辟于下道，是以皆止公，羊子曰：内不言败，此其言败何？伐败也？曷为伐败？复讐也此复讐于大国，曷为使微者？公也，公则曷为不言公？不与公复讐也曷为不与公复讐复讐者在下也，公羊子之意以为雠，大鲁小，复之则下矣，浚洙者何？畏齐也？畏齐而浚洙，则其不足复雠也明矣，】。
【长勺之胜，何也？左氏曰：齐师伐我，公将战，曹刿请见，其乡人曰：肉食者谋之，又何间焉？刿曰：肉食者鄙，未能逺谋问何以战？公曰：衣食所安，弗敢专也，必以分人，对曰：小惠未徧，民弗从也，公曰：牺牲玉帛，弗敢加也，必以信，对曰：小信未孚，神弗福也，公曰：小大之狱，虽不能察，必以情，对曰：忠之属也，可以一战，战则请从，公与之乗战于长勺，公将鼓之，刿曰：未可，齐人三鼔刿曰可矣，齐师败绩，公将驰之，刿曰：未可下，视其辙，登轼而望之，曰：可矣，遂逐齐师，既克，公问其故，对曰：夫战，勇气也，一鼓作气，再而衰，三而竭，彼竭我盈，故克之，夫大国难测也，惧有伏马，吾视其辙乱，见其旗靡，故逐之，夫以鲁庄公之才也，其所以战者不过如此，未有夫差，句践出入之虑，薪胆之苦也，齐顷公一败于鞍，七年之内，不饮酒食肉，壹抑以死，而庄公犹然诸侯之心也，故以小惠小信，小忠为可以复讐者是公羊子之所谓下也。】。
【庄公】，十六年冬十有二月，防齐侯，宋公，陈侯、衞侯，郑伯、许男、滑伯，滕子同盟于幽。
二十有二年秋七月丙申，及齐高傒盟于防，【防齐侯，及齐髙傒而皆不书公，何也？仁不足以立表，义不足以立制，报不足以立利，则亦无以立于防，盟之事矣，然则所谓寛身之仁，何也？曰：诸儿已死，姜氏已薨，报而不得利，怨而无所惩，又以身社稷，扉于大国之下，则是世世相杀，无己也，为周公，太公者必以是解之，然则以是盟其大夫身纳币于齐，则是君子所不许也，谷梁子曰：周尊周也，而不言公，外内寮一疑之也，是之谓也。然则庄公之于齐桓公有疑乎？曰：犹是僖公之子也，何疑之有？然不疑则无以为庄公，故终庄公之世，志疑焉可耳】。
【僖公】十有五年，十有一月壬戌，晋侯及秦伯战于韩，获晋侯。
三十有三年夏四月辛巳晋人及姜戎败秦于殽
【文公】，二年春王二月甲子，晋侯及秦师战于彭衙，秦师败绩。
【三施无报，再世之内，两败而当一。获为秦者，亦可以无怨矣，故报者利，败之薮也，】。
【文公】三年夏秦人伐晋
四年秋晋侯伐秦
十有二年冬十有二月戊午，晋人，秦人战于河曲，【秦犹是人也，而晋则三世矣，无讐而怨怨，则可以已矣。故秦人之与晋人无差等也，】。
【僖公】二十有八年春晋侯侵曹晋侯侵衞
三月丙午晋侯入曹执曹伯畀宋人
夏衞侯出奔楚
六月衞侯郑自楚复归于衞衞元咺出奔晋。冬，晋人执衞侯归之于京师衞元咺自晋复归于衞。
【子曰以徳报徳则民有所劝，以怨报怨，则民有所惩，晋之于曹衞有怨乎以齐，鲁视之，则皆无怨也。夫谓其过之而不礼也，以覇主临诸侯，其于亡国，公子亦如此而已，而入其国，执其君，分其田使曹衞有徴舒之乱则晋侯，又何以处之？故寛身之仁，晋侯犹可以为也，晋侯之立叔武，而不能君也，晋侯之右，元咺而不能免也，晋侯之胜楚人而不能服也，故晋侯报怨之师也，在楚人犹以为怨报也，若元咺者，则不得有所怨，有所报也，王通曰：古者进贤退不肖，犹患不治，乐贤者而哀不肖者，以是寡怨，犹恐不免，董璋曰：君子无诺，责无己怨，无专利，无苟説无伐善无弃，人无畜憾，后之君子，其孰与于此乎？曰：其范忠宣乎忠宣，求之身无憾于人，其次则王存蘓颂乎？知大而舍细，可以寡怨，】置法章第八。
子曰：无欲而好仁者无畏而恶不仁者，天下一人，而己矣是故君子议道自己而置法以民。
【无欲而好仁，是天下之表也，无畏而恶不仁，是天下之制也，尽道而求之，尽法而报之，是天下之所不利也，故道者，君子之务天王，而上法者，小人之治春月而下也，君子以天元治，王以春月治民，故敬尽于君子，而恕施于百姓，桓文之事，亦春秋之所取也，齐桓公之杀哀姜，执辕涛涂以为议道矣，然而议道则难为己，夫为己亦有，不尽者乎？晋文公之执，曹伯讨衞侯以为置法矣，然而置法则难为民，夫为民者，亦有所难承乎？今必曰桓公不仁，文公不义，则世无有复为仁义者也，必曰：桓公仁矣，文公义矣，则世之议仁义者，方竞而未已也，故曰，覇不及王，王不及天无欲而好仁，无畏而恶不仁则天矣，春有无欲之好，秋有无畏之恶，故春秋者，圣人所表，制于天下也，无春秋以表制天下，则道可不议法，亦可不置也。故春秋贵恕也，】。
【僖公】，四年春王正月，公防齐侯，宋公，陈侯、衞侯，郑伯、许男、曹伯侵蔡，蔡溃，遂伐楚，次于陉。
【侵者伐之，小者也八国伐楚，先其小者，以蔡，而蔡溃矣，楚告齐师曰：君处北海，寡人处南海，唯是风马牛不相及也，不虞君之渉吾地也，何故？管仲对曰：昔召康公命我先君太公曰：五侯九伯，女实征之，以夹辅周室，赐我先君履，东至于海，西至于河，南至于穆陵，北至于无棣，尔贡包茅不入，王祭不共，无以缩酒，寡人是徴昭王南征而不复，寡人是问。对曰：贡之不入，寡君之罪也，敢不共给，昭王之不复，君其问诸水滨，甚矣，桓公之仁也，无爱于王而好之，无畏于楚而恶之，或曰，管仲失词，昭王之不复二百九十年矣，而乃以呜伐且是有江汉之讨矣，又重讨之，曰：江，汉之伐楚，未称王也，楚子赀之，王其父，于是三十年矣，乃举昭王以讨之，讳大而称细，使彼有所逃罪者，则何失辞之有，且以管仲非仁也，则世无复为仁者，是众人之置法，非圣人之置法也，圣人之置法，求可以利于民而已矣，利于民而不诡于道，君子犹以为道】。
【，然则齐桓防谭防遂歼于遂防鄣迁阳，此五者不谓之不义乎？曰：周室东迁，畿内诸侯入于秦，并于戎狄者，不可复计矣。诸侯胥命自相雄，长者又百二十年，其小国附庸，不循礼义，通召法，亲比大国，其为大国所并，无怪也。子产曰：非侵小，何以致此？故侵小之道，无所责于诸侯，不自桓公始矣，然则鲁人防项，齐人得讨僖公，何也？曰：方在会而防项，齐人不得不讨也，然则非齐取之与？曰：淮之防侐宫颂功，安知其非？齐取之也，】。
【，然则城楚丘之恶，专封何也？曰：是无恶词焉，使为覇主版筑之事，皆请于天子，则不胜请矣，然亦无美辞，何也？兵革相尚，干橹是求，戎狄四侵防攘公行自盟，幽以来，以我小国，城诸及防城小谷，浚洙惴惴乎盟主之不可恃也，盟主亦不敢自恃而城，邢城楚丘城，縁陵则亦犹是也。然则縁陵书诸侯，楚丘不书，诸侯邢书三国，楚丘不书三国，何也？曰：鲁人董之，如鲁之自城者，然故与自城者同例，齐庀其材，鲁庀其功，兄弟之役，未为不义也；然则桓公之为仁义，句首止葵丘而外，孰善者乎？曰：其在新城也，新城之舍，围郑而救许是也。】。
【僖公】，六年夏，公防齐侯，宋公，陈侯衞侯曹伯伐郑，围新域，秋，楚人围许，诸侯遂救许。
【首止之防，郑伯逃盟，有二罪焉，叛王世子一也，附楚二也；夫使郑伯附楚者王也，何以罪？郑伯曰：使王恃楚者，郑伯也，无以罪王，且使王附楚将废太子，则楚必入周，而定子带之位，楚即不入周，而定子带之位，则子郑存亡，必托于楚，是骊戎复起，而周室再东也，且诸侯方伐郑，而楚遂围许，则楚，郑之有成谋，明矣楚，郑成谋，而诸侯不讨，则王室之乱，酿于诸侯，故图新城，以致楚救，许以息郑讨，楚正郑以安周室，卒使郑伯乞盟，而楚人屏迹，议道置法未有善于此者也。然则虞，虢皆姬也，晋寳尽之当桓公之身而桓公无辞者，何也？曰：是北国也，未与盟，防晋自制之，齐所不得问也，然则齐之救徐，何也？徐先楚僭，以夷自衞又取舒矣，而未无于盟，防齐亦恶楚而好徐乎？曰：是东诸侯也，僭而替之，服而舍之，夫苟叛楚而与我则救之，有道矣】。
【僖公】十有五年春，楚人伐徐，三月，公防齐侯，宋公，陈侯、衞侯，郑伯、许男、曹伯盟于牡丘，遂次于匡，公孙敖帅师及诸侯之大夫救徐。
【古之忧，徐者葢犹之忧楚也，常武之诗曰：王犹允塞，徐方既来，徐方既同，天子之功，以天子之功，而仅乃得之，徐夷，今以列国之力，不足以抗楚，又不足以救徐，则无为贵覇矣，閟宫之诗曰：保有鳬绎，遂荒徐宅，至子海邦，淮夷蛮貊，故牡丘之盟，遂次于匡，遂之为言，未为失义也，虽善议道者，亦不得以救徐，为失义也，然则葵丘之防，君子讥之，何也？曰：春秋无讥，则君子不得而讥之也，君子议道，而圣人置法道严于君子，而法寛于圣人，然则葵丘之讥，何也？曰：谓其盈而偷也，器小之叹，所以责仲父也，】。
【僖公】，九年夏，公防宰周公，齐侯，宋子衞侯郑伯许男，曹伯于葵丘。
秋九月戊辰诸侯盟于葵丘
【公羊子曰：桓之盟不日，此何以日？危之也，何危尔？贯泽之防，桓公有忧中国之心，不召而至者，江人，黄人也，葵丘之防桓公震而矜之，叛者九国，震之者何？振振然曰：莫我若也，】。
【谷梁子曰：桓盟不日，此何以日？美之也，为见天子之禁，故僃之也，葵丘之盟，陈牲而不杀，读书加于牲上，壹明天子之禁，曰：毋雍泉，毋讫籴，毋易树子，毋以妾为妻，毋使妇人与国事，谷梁子之闻信矣，而不如孟子之核也，孟子之正也，故葵丘者，圣人所不讥也，然则其日之何也？曰：卜也，桓公不卜，于是乃卜而盟诸侯，周室自襄王而后百一十年无耦，后匹嫡之祸，则桓公之力也。然则咸之防有讥乎？曰：咸之防谋杞也，且谋王室，夫以覇主而谋王室，惠及三恪，何讥之有？然则晋侯之终不防齐，何也？曰：葵丘之防，晋侯献公方有内难，盟书之言，实为晋箴，宰孔知齐之不能伐晋也，亦未有心服于齐，故劝献公不防，齐侯里克之难，齐以诸侯之师伐晋及髙梁而还，春秋不书春秋，亦知齐之不能伐晋也，子带之难，秦晋救周而齐师无闻焉，夫使髙梁之师能讨晋乱，而立其君，东门之役，能合秦，晋而讨子带，则王者之动，不过如此矣，王通曰：可不可，天下之所存也，存之而已矣。】。
考道章第九
子曰：仁有三，与仁同功而异情，与仁同功，其仁未可知也。与仁同过，然后其仁可知也，仁者安仁，知者利仁，畏罪者强仁，仁者右也，道者左也，仁者人也，道者义也，厚于仁者薄于义，亲而不尊，厚于义者薄于仁，尊而不亲，道有至，有义有考，至道以王义道以霸，考道以无失，【春秋，其自谓考道者乎？考道者，王覇所以就选也，仁中于春义中于秋考者，春秋之中道也，日月之行，必于中道，以为春秋？一岁反复，至于冬夏，而中于春秋，体天以考道则仁义功罪，从此可定矣。故春秋者所取中于日月，以定天下之功罪也，然则春秋有王乎？曰：王在则天，天在则王也，然则五覇独举桓文，何也？曰：犹之五气而独举春秋也，然则圣人之考之奈何？曰：求其无失而已矣，桓公之晷长，文公之晷短，桓公之失寡，文公之失多，秦伯失以夜，楚子失以昼，宋公失于闰始，吴子失于闰终，夫其功过，各不相掩也，必使圣人考之，而后无失，故天地之春秋，非圣人亦不能定也。然则五覇亦与吴楚乎？曰：呉，楚春秋之厉者也，晋有三霸，而悼公寡失，夫使圣人考之，亦曰：吾与悼公则夺吴楚而与悼公亦春秋之考道也，】。
【僖公】二十有八年夏四月己巳，晋侯，齐师，宋师，秦师及楚人战于城濮，楚师败绩。
【是与召陵，孰为无失乎？曰：召陵伐者也，城濮战者也，城濮之楚，失一得臣而得一救卫，召陵之楚，失于义问，又失于就盟，故以战则城，濮功髙以伐则召陵过寡，是城濮与召陵之春秋，亦城濮与召陵之考道也，舆人之歌，夫子亦有所考之乎】。
【僖公】，五月癸丑，公防晋侯，齐侯，宋公，蔡侯，郑伯衞子莒子盟于践土。
【是与首止，孰为无失乎？曰：首止殊防，以尊世子，践土作宫，以召天王首止之，无郑伯，郑伯逃也，践土之有衞子衞子簒也是则得失霄壤也，必曰首止之，盟背天王，而拥世子践土之盟，献楚俘而拜，彤弓首止之，郑伯恃有王命，践土之衞子册于王庭，则是得失相抵也，然且天王不在践土，则无以爵衞子践土不为王所则，无以朝诸侯，是衡雍之盟，虽删而有不删，筑宫之役，虽削而有不削也，然则天王下劳，其礼如何？曰：无之？诸侯献俘于京师，受命于昭考之庙，天子赐胙于诸侯，诸侯稽首荐于祖庙，礼也，然则筑宫不近于正乎？曰：与其筑宫，不如朝庙之正也，】。
冬，公防晋侯，齐侯，宋公，蔡侯，郑伯，陈子，莒子，邾子，秦人于温。
天王狩于河阳
【是与葵丘孰为无失乎？曰：葵丘不讳，而河阳多讳讳者，变也，变晋侯而曰天王一也，变防曰狩，二也；变温曰：河阳三也。葵丘，则未有变也，葵丘之距首止二十年，而人事之变至此乎？曰：亦天道也，葵丘之防叔带未乱，而河阳之先天，王出居，然则隰城之勲，春秋不书，何也？曰：书温所以书隰城也，泛之难，秦伯将纳天王，文公辞于河上，以右师围温，以左师纳王乃取叔带于温杀之，隰城故温之防所以自着也，晋侯着温而天王隠泛隠泛则不得不防之于温，天王隐泛，而春秋隐温，隐温则不得不书曰：河阳，河阳者，阳樊温原，攒茅之区也，晋于是有所未服也，而请狩以服之，然则河阳之召天子有之乎？曰：无有，也是于践土，为再劳也，其再劳之，何曰：晋侯请隧而不与之隧，赐河阳之田，而河阳不服，则天子之势，不得不狩于河阳，天子再劳，而晋侯再受去数十里，不劳天王，则晋侯之知不如祭足之知也，然则向使秦伯为之，如何？秦伯必曰：王欲使诸侯之圗大叔也，已图之矣，先子之定王畿也，而拜秦雍之地，今王叔实自殄，何劳之有？辞而去之，然则向使桓公为之如何？桓公必曰：向吾之未讨王叔也，以棠棣之诗，不废懿亲，今天子辱居于泛则郑与小白之罪也，敢忘破斧，而晋侯皆不为之故，狐偃栾枝之知，不如管仲，百里奚之知也？然则天王之狩，河阳，礼乎？曰：礼也；天子冬狩，则畿甸诸侯悉率从事车攻之，诗曰：东有甫草，驾言行狩，又曰：射夫既同，助我举柴，吉日之诗曰：漆沮之，从天子之所，又曰，悉率左右，以燕天子春秋而为天王，则必以是治天王之事既不得，以是治天王之事，故退而考之春秋，故诗礼者，春秋之考道也，】。
【，然则桓公从右文公从左桓公从亲，文公从尊桓公，从王文公从覇乎？曰：文亦与桓同功，而功不掩过，桓亦与文同过，而过不掩，功其同功，何也？召陵之服，屈完城濮之败，楚师首止之，定世子践土之讨太叔，是同功也。然而召陵之志，在于尊王，城濮之师，溢于报怨，首止无利于郑，践土多求于王，獳史之言，何可诬也？其同过何也？召陵城濮，皆未胜楚，首止践土，皆未朝王，晋伐两同姓，而齐防四附庸，是同过也。然而四国之防不及同姓邢衞之救未废，懿亲图许国，郑志在合从，而不及王室也，且又重以越言，故齐桓之尊尊王也，晋文之尊尊己也，齐桓之亲亲，义也，晋文之亲亲利也，故同功而异情，同过而异情，春秋所考中于日月，考至于天地也】。
【，然则翟泉之盟，可以比于咸淮乎？曰：尊亲之义，至于翟泉而尽矣，王郊之外而列国大夫，自为要盟，是春秋之所不考也，然则春秋考桓，文不考，襄穆考，襄穆不考楚子，考晋悼公不考，襄灵景厉乎？曰：皆考之矣，春秋天也，天之于物，无所不考，而多考于君子，君子议道者也，】。
【文公】十有四年六月，公防宋公，陈侯、衞侯，郑伯、许男、曹伯，晋赵盾，癸丑，同盟于新城。
十有五年六月，晋郤缺帅师伐蔡，戊申，入蔡，【十年，蔡侯从楚子于厥貉，蔡侯之于楚子，无辞以相接也，赵盾之于公侯，则犹有辞，以相接也，郤缺之入蔡，亦有诸侯之师而独使郤缺専之曰：郤缺能师也，郤缺之入，蔡而不取蔡，葢犹有尊亲之遗焉，志之以日，曰：郤子之所自考也，】。
【宣公】元年秋，楚子，郑人侵陈，遂侵宋，晋赵盾帅师救陈，宋公，陈侯衞侯曹伯防晋师于棐林，伐郑。
【夫赵盾，亦可以自考乎？以大夫屡用诸侯之师，盛气持满，未有不覆者也，齐桓公十五防诸侯不书，管仲髙国文公五勤，诸侯不书，狐偃胥臣，而赵盾独以名称，其于鲁，则犹之羽父庆，父仲遂侨如也，是赵盾之所冝自考也，然则赵盾与郤子同功乎？抑与郤子同过乎？曰：同事而已，同事而异情，春秋之所慎也，】。
【成公】，五年十有二月己丑，公防晋侯，齐侯，宋公衞侯郑伯，曹伯，邾子，杞伯，同盟于虫牢。
六年冬晋栾书帅师救郑
【郑穆公之叛晋，以晋不足与也。悼公之叛楚，以楚不与直也，是皆非有王事也，无王事而叛，复以为兵端，故晋楚之争，郑皆无所考也，无所考，以为仁义者，不足与为仁义也，然则楚婴齐与晋栾书同事乎？曰：婴齐伐丧，栾书偷师均之，不足与为仁义也，然则婴齐不伐丧，栾书不偷，师可为仁义乎？曰：上无尊尊，下无亲亲，虽晋，楚君臣亦以是为可已云尔，然则栾书亦与赵盾同事乎？曰：栾书偷师以杀原，屏克楚以戮其君，夫与赵盾，互相考也，互考而犹有失，则君子置不道之矣，然且春秋考赵盾而不考变书】。
【成公】十有五年三月癸丑，公防晋侯，衞侯，郑伯、曹伯，宋世子，齐国佐，邾人同盟于戚，晋侯执曹伯，归于京师。
十有六年六月甲午晦，晋侯及楚子，郑伯战于鄢陵，楚子，郑师败绩。
【文公之后襄灵成景，有意于覇也，而皆不覇，是则已覇矣，负刍之执桑隧之胜，葢自桓文所未有也。然则匠丽不弑，晋厉公可为桓文乎？曰：桓，文之考道，亦非为功髙也君子之道，畏有过，小人之道，畏无功，夫为道而畏无功，则天下之为功者皆过矣，厉公不尸三卿，亦必不去四嬖，以四嬖而争三卿，不葬于翼门之外，亦防于囿，溷之内也，故功者君子之所恶名者，君子之所吐也，管夷吾赵衰，狐偃晏乎仲国，侨子太叔，其名与功皆不书于春秋，季札书于春秋，而犹有所不足，故君子而为功名，则必有赵盾，栾书之事小人而为功名，则必有胥童长鱼矫之祸矣，故晋厉公之与桓，文赵盾，栾书之与管仲舅犯，此数君臣者，或左或右，君子之所自考也，】。
【襄公】二年冬，仲孙蔑防，晋荀防，齐崔杼，宋华元衞孙林父，曹人，邾人，滕人，薛人，小邾人于戚，遂城虎牢，【城縁陵之与城，虎牢孰失乎？城縁陵而不序，诸侯公之也，城虎牢而序诸大夫私之也，世道之防也，仁义降而权谋，权谋防而战鬬战鬬，以防无所不守，无所不争，故大城培垒，处处而是也。是有所不得已，夫城虎牢者，不亦可以已乎】。
【襄公】，八年夏，季孙宿防晋侯，郑伯，齐人，宋人衞人邾人于邢丘。
【防翟泉之与防邢丘，孰得乎？以桓公之老也，垂没而勤于淮，文公国许亦六十年矣，乃弛柄于冢卿，悼公为政，未十年而改命于防曰：无勤诸侯，使诸大夫就而受事，是何以自考乎？曰：尊也，尊则不亲，悼公之意，亦谓岁防而勤诸侯，无以告于天子，亦无以宁。下，执事吾使，卿大夫具之，诸侯有息肩之安，盟主无辑玉之僣，然是天子之礼也。圻甸诸侯，则犹天子之百执事也，而偃然进于王所，使诸大夫以侯伯相，诏也则乱矣，故葵丘之盟，安仁者也，践土之盟，利仁者也，鸡泽之盟，强仁者也，邢丘，则未有所考也，然则三盟者，亦足以与于仁乎？曰：仁者难成而易考也，考而无失，则仁矣，故仁者难考而易成也；然则晋悼三驾，亦可以言仁乎？曰：其争郑必得，未可与言仁也，其施舍己责，逮鳏寡，振废滞，匡困乏，救灾患，禁淫慝，薄赋敛，宥罪戾，节器用，时用民而后行，政与夫修器，僃盛糇粮，归老幼，居疾于虎牢，肆而后围郑，是则仁也；然则悼公畏罪者与？曰：悼公何罪之有？畏当世，而楚人有郑，郑不得从盟主，反于王室，若桓文复起，必以悼公之君臣为罪者，是则悼公之志也；亦悼公之所自考也，然则悼公以邢丘而啓，溴梁之衅，是不为罪与？曰：大夫之盟，诸侯与夫大夫之専盟，皆不自邢丘始也，葢自鲁翚柔溺，三公子始也，然则翚柔溺不书，公子而结书，公子何也？结？葢有所受之也，柯幽之盟，公未可与齐亲而调之于单伯，单伯已调矣，而剂之于公子结，故单伯专师而得书字，犹公子结专盟而得书，公子也，凡列国之大夫，专与盟，防未有着于单伯，公子结公子，遂□孙得臣公孙敖季孙行父者也。故大夫之挠，诸侯皆自鲁始，不自邢丘始也，而以邢丘改命为悼公，过者过也，】。
【文公】三年冬晋阳处父帅师伐楚以救江
【襄公】十有九年，晋士匄帅师侵齐，至谷，闻齐侯卒，乃还，【此两事者，春秋之特考也，阳处父能贤于管仲，士匄能贤于楚子乎？管仲不能伐楚以救江，楚子伐郑，闻丧而还，春秋皆废不书，而独于处父，士匄书之，谓处父智乎？则处父以刚陨其身，谓士匄仁乎？则士匄以谮逐栾氏，然则特书之，何也？曰：是犹不失尊尊而亲亲者也，楚伐江，晋告于周王，叔桓公与阳处父帅师伐楚，门于方城，遇息公子朱而还，是则未成，其为伐楚也，然亦已伐之矣，未成其为救江也，然亦已救之矣，以晋文公之后将王命以防诸侯，虽不保有成劳，而尊尊之义，着于天下，齐侯环之，恶于诸侯也，士匄以君命伐之，师至于谷，闻齐侯，卒乃复，于时崔杼立庄公，杀公子牙于句凟之丘，士匄可以问罪，定庄公之位，正崔杼之违君命，杀立子也，而阳为善名，薾然以反，则是士匄，初未尝帅师，初未尝伐齐也，然犹是姻娅之国也，耑命而出，见义而反，虽无创于齐而亲亲之意，亦着于天下，公羊子曰：阳处父之伐楚，为缓也，谷梁子曰：君不尸小事，臣不专大名，善称君而过称已，士匄外専君命未毕而还，宜墠帷而归命乎？介是则未之考也，伐不足以为道，则存其意，侵不足以为义，则存其礼，礼意交失，何道之有？王通曰：所正有道，于是乎见义，君子之于道义，自考焉耳。】数度章第十。
子言之，仁有数义，有长短小大，中心憯怛，爱人之仁也；率法而强之资仁者也，诗云：丰水有芑，武王岂不仕，诒厥孙谋，以燕翼子，数世之仁也，国风曰：我今不阅，皇恤我后，终身之仁也。
子曰：仁之为器重，其为道逺举者莫能胜也，行者莫能致也。取数多者，仁也；夫勉于仁者，不亦难乎？是故君子以义度人，则难为人，以人望人，则贤者可知矣。
【是所谓寛身之仁也；是所谓置民之法也。君子重以仁讨己，而寛以不仁讨人，故以仁为量，以义为度量，有大小轻重，度有进退，长短量重，故其数多度精，故其取备君子不取备于人，而取备于身，故世多共致之人而身有难，举之器】。
【僖公】十有二年夏楚人灭黄
【文公】四年秋楚人灭江
【贯之防，管仲谓桓公曰：江黄逺齐而近楚，楚为利之国也，若伐而不能救，则无以宗诸侯矣，桓公不聴，遂与之盟，黄人恃诸侯之睦于齐也，不共楚贡曰：自郢至我九百里，焉能害我？于是楚遂灭黄，其后楚复灭江，楚之灭江也，秦伯为之防，服出次，不举过数大，大谏公曰：同盟灭，虽不能救，敢不矜乎？吾自惧也，君子曰：诗云：维彼二国，其政不获，维此四国，爰究爰度，其秦穆之谓矣。中心防怛，是秦穆之仁也，然而秦穆偾师于殽，黄鸟，兴哀则无为，闵江黄也，君子不以黄鸟之哀，废闵江之仁，故同患者，可以虑同盟者可以劝，然则秦穆为动众者与？曰：秦穆无意于动众者也，】。
【僖公】二十有二年冬十有一月己巳朔，宋公及楚人战于，宋师败绩。
【己巳之朔，何也？正戊申之朔也，正戊申之朔何？先是，七年春，王正月戊申朔，陨石于宋，五，六鹢退飞，过宋都，君子知宋之衰也，而襄公必以是旌殷，襄公己辱于孟，而又为之战，司马固曰：天之弃殷乆矣君将兴之如何？于是战于，宋既成列，楚人未济，子鱼请击之，公曰：不可，既济而未成列，又以告公曰：未可，既阵而后击之，门官殱焉，国人皆咎公，公曰：君子不重伤，不禽二毛，古之为军也，不以阻隘，寡人虽亡国之余，不鼓不成列，公羊子曰：临大事而不忘大礼，虽文王之战，不过此也，夫文王有以名易败者乎？亦防怛之仁也；而伐齐之丧，执滕子，围曹，用人于睢社，何也？故宋公者，所谓不殁身之仁也，】。
【夫仁有不殁身者乎？吴子之伐齐也，齐人为之弑悼公，赴于师，吴子三日哭于军门之外，曰：安有伐人之国，而使人杀其君以悦吾师者乎！遂引师而去之，鞍之战，齐师大败，齐顷公归吊死，视疾七年，不饮酒，不食肉，晋景公闻之，曰：噫！奈何使人之君七年不饮酒，不食肉，请诸侯皆反其所侵地，楚子围宋，军有七日之粮耳，司马子反乗堙而窥宋，宋华元亦见子反曰：惫矣，易子而食之，析骸而炊之，子反曰：嘻！是何子之情也？华元曰：吾见子之君子也，是以告情于子，子反曰：勉之，吾军亦有七日之粮耳，揖而去之，反于楚子，楚子曰：曷为尔之情也，子反曰：以区区之宋，犹有不欺人之臣，可以楚而无之乎？遂与楚子归，鄢陵之战，却至三遇，楚子之卒，见楚子必下，免胄而趋风，楚子使工尹襄问之以弓，曰：方事之殷也，有韎韦之跗注，君子也，识见不谷而趋，无乃伤乎？却至见客，免胄承命，曰：君之外臣至，从霖君之戎事，以君之灵，间蒙甲胄，不敢拜命，敢告不宁，君命之辱，三肃使者而退，此二君二臣者，皆率法而强之，以为有志于仁也，而皆不殁其身，故终身之仁，亦为难能也，夫终身之仁，其管仲，晏婴，范文子叔孙昭子乎？】：
【，然则晋文之仁，不及齐桓赵衰之仁，不及管仲，而晋覇七世，齐覇一世，几于不葬，何也？曰：天下之可以世济者，其唯下贤乎！易曰：履信思顺，又以尚贤，是以自天佑之，吉无不利，以管仲之才也，为游士八十人，周游四方，以号召天下之贤士，无有至者，而独有寗戚，隰朋賔胥无鲍叔牙数人，又与易牙竖刁，公子开方之伦，杂进而共治，管仲既死，隰朋继之曽，不数年国虗无人桓公，管仲经管之业，各止其身，甯隰賔鲍亦皆不绍，其一世而衰，宜也，晋文公之出也，父事，狐偃师事赵衰而长事贾它，谓之三仁，及其入也，五军之帅，皆有明徳栾枝贞慎，先轸有谋，胥臣多闻，狐毛老成，先且居英少箕郑，胥婴先都，皆有令闻，诸姬之良，掌其中官，异姓之能，掌其逺官胥借狐箕，栾却栢先羊舌董韩此十一族者，各举其职，亦皆数世未艾也。是以襄灵景成厉悼，至于平昭八世，五覇抗于天子，震于天下，夫以赵衰之才，不及管仲，而三让五臣，施及絫世，以推能为事，让善为功，管仲所荐，甯隰区区，未及晋材五分之一也，故才犹栋也，豫少不均大厦，乃倾仁人之功，莫大于荐贤，徳莫大于荐贤，勇莫大于荐贤，知莫大于荐贤，赵衰三让，而子孙食之，二十余世，繇卿而侯繇侯而王，故曰好善者，王不好善者亡，管仲殁身而赵襄诒燕，齐，晋之事亦视之，二子也，】。
【，然则晏婴子产，亦可谓仁乎？曰：晏婴之于子产，亦犹管仲之于赵衰也，以齐国之大，不得一士国髙栾鲍皆为隐，民食于陈氏，晏子景公仰屋而叹，犹馈淫乐，以闲圣治，没身之后，从于平州，可谓幸矣！郑虽不大而子皮，子羽，子太叔相继为政，七穆之后，皆用其良，子产率之以从，稼穑如农，有畔间于晋，楚春秋而后又百二十年，乃并于韩，故郑之视齐，犹文之视桓，而子产之视晏婴，犹赵衰之视管仲也，】。
【，然则夫子谈管仲，子产而不谈，赵衰，何也？曰：春秋进桓公，则不得进，管仲进文公则不得进，赵衰管仲之仁，及于天下，骤盛而易衰，赵衰之仁厚于其国，几絶而乃大春秋喜仁人而恶簒国，故举管仲，子产而不举，赵衰，然则管仲之弃子纠，子产之戮，公孙黒可谓仁乎？是子路浑，罕之所尝讥也，曰：子路浑罕，则未知仁也；仁有量，义有度不逺其度以得其数，当子晢之将乱也，疾作，不果，驷氏与诸大夫欲杀之，此时不诛子晢，则诸大夫搆旤政移于大夫，而乱坐于公族，故子产乗遽数其三罪而不以为虐，无知之祸，齐祚将斩子纠，小白皆未成君，召忽可以死子纠，管仲亦可以事小白，必管仲与召忽皆死者，犹徒费之死于门，孟阳之死于床也，故仁之为数，因其长短大小而以义度之也，管仲之治齐，别其轨里，连乡以寄军政，损二千五百人，以为一军，子产之治郑，正其都鄙，浚其沟洫，以别章服益十六井之乘，以为丘赋，管仲用大国，损其实以益其声，子产用小国，损其声以益其实，其于仁义之数，度各有取之也。而子路浑罕欲以经常胶其绳尺，故子产之言曰：夫苟有利于社稷，虽生死以之，夫非管仲，谁足以知此者乎？】。
【，然则向戌，叔向不近于仁者乎？晋楚方争，陈郑交敝，向戌，以子木赵孟之好，欲合诸侯，而弭其兵，楚人甲而不以争，晋人从盟而不以怨，齐有违言，而不得不从也，是向戌之仁也；仲尼曰：叔向古之遗直也，治国制刑，不隐于亲，三数叔鱼之恶不为未减平丘之防，数其贿也，以寛衞国晋不为虐，归鲁季孙，称其诈也，以寛鲁国，晋不为暴，邢侯之狱，言其贪也，以正刑书，晋不为颇三言而除三恶兴三利，是叔向之仁也；然则向戌之仁，不如子，罕之仁叔向之仁又不如祁奚之仁也？向戌弭兵，得免死之邑六十，以示子罕，子罕曰：凡诸侯小国威而后和，和而后能靖其国家，无威则骄，骄则乱生，天生五材，民并用之，谁能去兵？兵之设乆矣所以威不轨而昭文徳也，圣人以兴，乱人以废，废兴存亡昏明之术，皆兵之繇也，而子求去之，不亦诬乎？以诬道蔽诸侯，罪莫大焉！削而投之，向戌辞邑，遂谢子罕也，故向戌没身而子罕，数世不与于乱，是向戌之仁，不如子，罕之仁也；范宣子防栾氏，羊舌虎及焉，乃囚叔向，乐王鲋，欲请之，叔向弗应，或咎之，叔向曰：乐王鲋从君者也，必也其祁大夫乎？于是晋侯问叔向之罪于王鲋，鲋曰：不弃其亲容有焉，祁奚闻之乗驲而见宣子，曰：书云：圣有谟训明徴定保叔向谋而鲜过，惠训不倦，社稷之固也，犹将千世宥之，而不免其身，以弃社稷，不亦惑乎？鲧殛而禹兴，管祭为戮，周公勤王如何？其以虎也弃社稷，宣子乃告公而免之，祁奚不见叔向，叔向亦不谢祁奚，故叔向殁身而祁奚数世，是叔向之仁又不如祁奚之仁也？仁有数义，有长短大小，是之谓也。】。
【，然则齐桓公之防江，黄不救江黄，可谓仁乎？晋文公之取阳原，不服，阳原，可谓义乎？曰：贯之盟，江黄来防，政在盟主，如之何其辞之？楚氛既恶，隣戒是虞，勤师及远，一不可再，如之何其救之？若夫仓葛一呼而完，樊仲之封三日，疏军而示原人之信，虽逼王人，未违锡命，故曰：勉于仁者之难也，君子以义度人，则难为人，以人望人，则贤者可知是之谓也。王通曰：君子遗其身，然后能无私，能无私，然后然后能公天下，夫公天下者，盖自汉文帝而后未之有也。】。
勉俛章第十一
子曰：中心安仁者，天下一人而已矣，大雅曰：德輶如毛，民鲜克举之，我仪图之，惟仲山甫举之，爱莫助之，小雅曰髙山仰止，景行行止，子曰：诗之好仁如此，乡道而行，中道而废，忘身之老也，不知年数之不足也，俛焉日有孳孳，毙而后已。
【夫孳孳，好仁者，天下有之乎？曰：是固多有之也，求于达者无有焉，其魏徴司马光乎魏徴简而亷强而毅至死不忘，纳君于善，司马光，直而温寛而栗，至死不忘，求民之瘼，夫自春秋而防二子者其选也，然则管仲赵衰，子产晏婴向戌，子罕叔向，祁奚不足以与于此乎？曰：古之成徳，今之未达者，皆足以与于此，也位髙而志坠望极，而虑颠年衰而知短，则不足以与于此也。然则韩魏公之不许，司马光，何也？曰：司马光范镇同争立，储建议已激，魏公欲引之，中和魏公之于司马光，犹房梁公之于魏徴也然则范希文亦许魏公乎？曰：范，魏之相违，犹叔向之于子产也，自春秋而下，见此者少矣，然则富郑公之不许魏公，何也？曰：范希文之与富，郑公犹浑，罕之与叔向也夫自三代而下，见诸君子者，则亦鲜矣。然则欧阳修之不许王通，何也？曰：是未见王通者也，叔孙豹，晏婴子产，叔向未见季札，则亦不许季札也，然则季札之年九十余矣，躬耕州来，不预国政，而帅师叔陈，何也？曰：陈固有虞之后也，楚将灭之，而晋不能救，则季子帅师以救之，故救陈者，春秋之志，非独公子札之志也，晋悼公之始覇也，救陈不终，春秋犹且是之，而况于期頣孳孳，死而未已者乎？】。
【襄公】，五年冬，戌陈，楚公子贞帅师伐陈，公防晋侯，宋公衞侯郑伯，曹伯，齐世子光救陈，十有二月，公至自救陈。
【是晋悼公之伯也，鸡泽之防，齐侯外盟，吴子不至，蔡人服楚，许人从之，陈以袁侨就防，悼公曰：是不可慢也。乃以诸侯戌陈夫陈，楚之已封者也，而抗楚围顿，是得无罪乎？曰：楚之不得封陈，犹其不得臧陈也，齐以縁陵与杞楚丘与衞而衞杞不得属齐，齐不得有衞与杞则楚不得，有陈与郑，故晋之戍陈救陈，春秋之所是也，然则鄬之防陈侯逃归，则无为贵，戌且救矣。曰：春秋责大国而哀小国，责大以为仁，哀小以为恕，中分之盟，郑再叛晋而再即楚，春秋不书，但书三伐郑而已，故恕小国而仁大国，春秋之所劝也，非独诸侯有之，葢自士庶人皆有之也，王通曰：处贫贱而不慑，可以富贵矣，僮仆称其恩，可以从政矣，交防称其信可以立功矣，然则功者仁人所不讳乎？曰：处富贵而能功，可以覇处贫贱而能功，可以王功者，仁义之考道也，然则齐桓公七十而勤诸侯，管仲七十而受下卿之服，可谓孳孳者乎？曰：太公虢叔八十而勤，天下衞武公九十而儆于国，至桓公，管仲而衰矣，安在其能孳孳也】。
【僖公】，十年春，狄灭温，温子奔衞【齐桓公三十六年】。
十有三年春狄侵衞【齐桓公三十九年】
十有四年秋狄侵郑【齐桓公四十年】
【齐桓公为政，四十三年而惮于伐狄，何也？盟誓不及文王，战鬭不及桓公以为夷狄侵陵，胜之不武，疲诸侯之师与狄卜胜负，则已有所不为也，然则伐山戎絶孤竹逾令支，何也？曰：是不假兵车者也，桓公为政，欲不日而致诸侯不遣，帅而平与国以为文王之业也，然而不能者，知不给，而学不逮也，非知不给，而学不逮，谓其道路逺而羽翼少也，防阳谷之年，公犹未衰，拒泉，臯之戎同伐京师，入王城，焚东门，秦，晋兴师，而公不与焉，夫使公，当是时，临成周，执子带而讨其乱，秦，晋必俛首而归齐，伊雒之戎，必不敢肆，公之令闻，播于天下，而公不能者，公不遣一帅，不遗一矢，欲以身勤，天下乆而骤衰无先轸，郤谷之徒为之，奔走先后，而又急于淮，徐之诸侯，所谓道路逺而羽翼少也，语曰：行百里者半九十，其齐桓公之谓乎？】：
【，然则晋悼公为政不过十六年，邢丘之防已委政于大夫，身殁，不一年而溴梁之防，大夫擅盟，君子犹且与之，何也？天子罢朝，而覇主称防，覇主尸防，而权臣司盟，积渐使然，势不可反，且使中国诸侯不奏，京师而日持血帛奔走于坛坫之下，不如使诸行人衔国之宪，修辞饰声相，聴和平之为愈也。魏綘曰无徳服民莫若勤勤，近于力行，力行近仁，邢丘之防，虽有改命而三驾五合，未尝不亲，夫使晋悼，有桓公之年，倦勤未可知，若犹是十六载者，孳孳未己也，非悼公之能，则亦赵武士鲂，魏綘祁奚张老羊舌职之力也，故身勤王事，不用羣有司，而欲以单毙于道者，亦管仲之知短也，】。
【襄公】，十年秋，公防晋侯，宋公衞侯曹伯，莒子，邾子，齐世子光，滕子，薛伯、杞伯，小邾子伐郑。
十有一年夏，公防晋侯，宋公衞侯曹伯齐世子光，莒子，邾子，滕子，薛伯、杞伯，小邾子伐郑，【同盟于亳，域北】，秋，公防晋侯，宋公衞侯曹伯齐世子光，莒子，邾子，滕子，薛伯、杞伯，小邾子伐郑，防于萧鱼。
【郑患，晋，楚诸大夫欲从晋而又虞，楚之争也，将致楚师，以决所向，乃再侵宋，楚再伐郑，郑阳从楚也，晋侯三驾而鄸卒归晋，楚不能争，故晋楚争郑，白萧鱼而止也，夫萧鱼之防可当城濮乎？曰：城濮勤王，萧鱼服郑而已，然则城濮之始，亦为服卫，非为勤王也，君子之为道患，不能勤也，诸侯能勤至于覇，覇者能勤至于王，晋悼能勤匹于桓，文，桓、文，能勤匹于汤，武翟泉之不及城濮，淮，徐之不及首止，谓其不勤也，然则舍道徳而论勲烈乎？曰：勲，烈之始，皆俲道徳也俲之不已，乃成君子，然则魏綘士匄，亦可为仁乎？曰：亦可为仁也；萧鱼之防，郑人既服馈，晋以歌钟二肆，及其镈磬，女乐二八，晋侯以乐之半，赐魏綘曰：子教寡人和诸戎狄，以正诸华，八年之中，九合诸侯，如乐之和，无所不谐，诸与子乐之，辞曰：夫和戎狄，国之福也，九合诸便，诸侯无慝，君之灵也，二三子之劳也，臣何力焉？抑臣愿君安其乐而思其终也，诗曰：乐只君子，殿天子之邦，乐只君子，福禄攸同，便蕃左右，亦是帅从夫乐，以安徳义以处之，礼以行之，信以守之，仁以厉之，而后可以殿邦国同，福禄来逺人所谓乐也，书曰：居安思危，思则有僃，有僃无患，敢以此防是魏綘之仁也；亳北之盟，郑人在焉，范宣子曰：慎哉不慎，必失诸侯，诸侯道敝而无成，能无贰乎？乃为载书曰：凡我同盟，毋蕴年，毋壅利，毋保奸，毋留慝，救灾患，恤旤乱，同好恶奨，王室或间，兹命司慎，司盟名山，名川羣神羣祀先王先公，七姓十二国之祖，明神殛之，俾失其民，队命亡氏，踣其国家，葢自葵丘而后载书，兴辞，未有若是之著者也，是士匄之仁也；士匄让中军，而八卿皆让魏，綘戮杨干，而国无乱行，是可为强仁者矣，惜乎其未忘赂也，迨于平公之世，而贿赂公行，则萧鱼之金石，狄人之虎豹，有以道其始也，故曰：俛焉日有孳孳，毙而后已，是仁人所有事也，王通曰：通于三才五常之道，有不尽力者，明神殛之，惜乎其言之侈也，夫如魏綘士匄，励其末路，即不究于道德，以为仲山甫可耳，】。
德基章第十二
子曰：仁之难成久矣，人人失其所好，故仁者之过，易辞也，子曰：恭近礼，俭近仁，信近情，敬让以行，此虽有过，其不甚矣，夫恭寡过，情可信，俭易容也，以此失之者，不亦鲜乎！诗云：温温恭人，维德之基。
【易之小过，曰：君子行过乎恭，丧过乎哀，用过乎俭，俭不如哀之情，哀不如恭之文也，天下之可以寡过者，其惟恭乎齐，闾丘来盟，子服景伯戒宰人曰：防而入于恭闵焉，父笑，景伯问之，对曰：笑吾子之太满也，昔正考父校商之名颂十二篇，于周之太师，以那为首，其辑之乱，曰：自古在昔，先民有作，温恭朝夕，执事有恪，先圣之传，恭犹不敢专，称曰：自古古曰：在昔，昔曰先民，今吾子之戒吏人曰：防而恭其满之甚也？周恭王能庇昭穆之阙而为恭，楚恭王能知其过而为恭，今吾子之教官僚也？曰：防而后恭，道将何为？故恭者，俭与信之表也，晏子事齐灵庄，景三世为相，食不重肉，妾不衣帛，其在朝，君语及之，即危言，语不及之，即危行有道，顺命无道，衡命齐国之士待之，举火者三百余家，犹且曰：婴岂能养人者哉！能食人者耳，从君而趋，受王而跪，身为大夫，而治士丧曰：士无生为大夫者，是晏子之恭也，晏子非恭，则无以成其俭，故晏子者，齐之恭人也，季文子相宣成，无衣帛之妾，无食粟之马，仲孙它曰：子为鲁上卿，相二君矣，妾不衣帛，马不食粟，人其以子为爱，且不华国乎？文子曰：吾亦愿之，然吾观国人，其父兄之食，麤而衣恶者犹多矣，吾是以不敢人之父兄食麤衣恶，而我美妾与马，无乃非相人者乎？且吾闻以徳荣为国华，不闻以妾与马，是季文子之恭也，季文子非恭，则无以成其俭，故季文子者，鲁之恭人也，士尹池为楚使觇于宋，子罕觞之，南家之墙拥于前，西家之潦，经其宫尹，池问曰：何不更之？子罕曰：南家挽工也，恃挽而食，三世矣，骤更之，无所从挽者必失业，西家髙吾宫卑潦，必经之何可禁也？阳门之介夫死，子罕哭之，甚哀，晋人之觇宋者，归谓宋不可伐也。诗曰：凡氏有丧，匍匐救之，是子罕之恭也；子罕非恭无以成其信，与哀，故子罕者，宋之恭人也，王通曰：易乐者必多哀，轻施者，必好夺亷者常乐无求贪者，常忧不足，魏永为龙门，令下车而广官舍，通曰：非所先也。劳人逸已，胡宁是营，不勤不俭，难为人上，永遂止也。易曰：劳谦有终，吉，后之君子，有与于此者乎？曰：俭与信可能也，恭不可能也，然则李沆，王旦，王曽不足以与于此乎？曰：沆俭而自尊，曽俭而自贵，旦恭而不终，故曰仁；则人人可能也，取数多而寛曰恭，则不可能也，取数简而严，然则恭可以为仁乎？曰：恭而礼礼而情，则可以为仁矣恭者，仁之质也，夫其质七，则已久矣，质亡故失其所好，】称服章第十三。
子曰：仁之难成久矣，唯君子能之，是故君子不以其所能者病人，不以人之所不能者愧人，是故圣人之制行也，不制以己，使民有所劝勉，愧耻以行其言，礼以节之，信以结之，容貌以文之，衣服以移之，朋友以极之，欲民之有壹也，小雅曰：不愧于人，不畏于天，是故君子服其服，则文以君子之容有其容，则文以君子之辞，遂其辞，则实以君子之德，是故君子耻服其服而无其容，耻有其容而无其辞，耻有其辞而无其德，耻有其德而无其行，是故君子衰绖则有哀色，端冕则有敬色，甲胄，则有不可辱之色，诗云：维鹈在梁，不濡其翼，彼其之子，不称其服。
【服者，仁之荣也，仁存于中而服着于外，诗曰：维其有之，是以似之，有者，天也，似者人也，君子不愧其似之，而畏其有之者，中诚有之，而外必好之，人人失其所好，故畏人者少，而愧天者众也，子臧好鹬冠而戮其身，子玉为琼弁，而忮于神处封之，车美而逃于吴，蔡侯之佩隽，而絷于楚，庚与，以好剑逐于乌存，邾子以好洁，败于炽炭髙厚之歌诗不类，杀于洒蓝，华定之答赋，不知而出于南里，夫有车服之人，失其所好者不可胜数也。范武子辨殽烝，而作执扶之书，孟献子病，相礼而志考父之鼎，晏婴以士服而执父丧，管仲以下卿而承大飨，是则君子之所贵也，若夫易衰以卒，殡事南冠，以适株林，皮弁以对，正卿趋风以谢，敌国是，则君子之所不为也，是故君子居独如众处昧如显，无异人之容，无愧人之辞，粥粥乎无能也，而羽用为仪，诗曰：鸤鸠在桑，其子七兮，淑人君子，其仪一兮，其仪一兮，心如结兮，是君子所以制民，壹行也】。
【王通曰：君子不责人以所不及，不强人以所不能不苦，人以所不好，杨素谓王通曰：甚矣，古之衣裳，冠履朴而非便也。王通曰：先王法服，不其深乎？为冠，所以庄其首也，为履所以重其足也，衣裳襜如剑佩锵，如所以防其佚也，故曰：俨然民望而畏之，以此防民，民犹有疾驱于道者，然则有其服而有其容，有其容而有其辞，此可能也，有其辞而有其徳有其徳而有其行，此不可能也，后之君子，其亦有与于此者乎？曰：唐人好丽，宋人好质，唐之丽壮，以淫宋之质，弱以辨夫，其言辞徳行则亦犹此也。然则诸儒之服行，不亦有制乎？曰：是，貎言朋友之事也，以是相示，可以当教，军国异容，朝野异文，夫非管仲，子产不足以辨此也，诗曰：芄兰之支，童子佩觿，不遂不实，而以支叶为佩者，亦君子之所深愧也，】。
有事章第十四
子言之，君子之所谓义者，贵贱皆有事于天下，天子亲耕，粢盛秬鬯，以事上帝，故诸侯勤以辅事于天子，【此言，夫天子郊，则书王正月，不郊则不书，王正月者也，郊而致事于天子，则必受朔于天子，郊义曰：春秋之法，王者嵗一祭天于郊，四祭于宗庙，宗庙因于四时之房，郊因于新岁之初，圣人有以起之以其祭，不可不亲也。天者，百神之君也，王者之所最尊也，以最尊天之故，故易始岁更纪，即以其初郊郊必以正月上辛先贵之义，尊天之道，所谓春王正月也，又曰：春秋之义，国有大丧者，止宗庙之祭，而不止郊祭，不敢以父母之丧，废事天地之礼也，父母之丧，至哀痛悲苦也，尚不敢废郊，孰敢废郊者，故在礼曰：丧者不祭，唯祭天为越丧而行事，何以明之？春秋书春王正月，则天子必郊，诸侯供燔柴，四望之事，或再卜郊，于春二月，三月，非礼也，然春二月，三月皆可以郊者，子丑寅之异，建三代通用之，春秋二百四十二年，其书春王正月者一百有二，是皆郊也。鲁皆助祭，与于柴望之位，虽诸侯不徃而供事非乏，春秋不得而书也，其改卜于丑寅者三十有三，如春王二月，春，王三月是也。其越绋而行事者六，僖公八年冬十二月，惠王崩，明年，书春王正月，此已卜郊，不得因丧而辍事也，文公八年秋八月戊申，襄王崩，明年不郊书春，毛伯来求金明，鲁之不供祀也。成公五年冬十有一月己酉，定王崩，明年，书春王正月，此已卜郊，不得因丧而辍事也，襄公元年秋九月乙酉，简王崩，明年正月，葬简王可以不郊，然犹且郊书春正月，故越绋行事，若灵王之先郊天而后葬，王是也。襄公二十八年冬十有二月甲寅，灵王崩，明年，书春王亦犹之惠王，定王也，然则僖公二十四年，天王出于郑，理不得郊，而亦书春王，何也？曰：已卜郊矣，蒙难而不郊，则犹之郊也，且嫌于无王也，故为之王焉，昭公二十二年夏四月乙丑，景王崩，于是王室乱，然犹谓不郊不足以定敬王，故于明年而亦书王定公元年，有春王而无正月，天王得以郊祀于上，鲁不得以柴望于下，故阙宗国之祀，亦不得助天子之祭也，故春王正月者，郊祀颁朔受脤，祈谷髙禖五者之所繇合也，郊祀者何？郊于员丘，祀于明堂也。思文用于员丘，我将用于明堂，此春王之本也，颁朔者何？因元日而颁朔也。立春，或于丑月，或于寅月，故有春王二月，春，王三月，颁胙受脤，畿内公侯之事也，祈谷髙禖或于丑，月或于寅，月三代之礼乐间用而兼奏，周室所借以冠冕，天下有此空名也，葵丘之年，王丧未逾月，如之何其郊也？曰：摄祀之礼，自古而有也，郊不得亲其如不？郊曰：卜牛卜牲，皆在三月之前，礼已成矣，礼不以父母之病，缺祖父母之养，然则祖父母，为父母反服，天为天子辍郊，非义乎？曰：卑尊之序，葢不敢自谓子也，诗曰：维羊维牛，维天其右之，时迈其邦，昊天，其子之言，不敢必之于天也，不敢必之于天，而犹致其精禋，是春秋所以祖天而称天王之义也。】。
【僖公】二十有四年冬，天王出居于郑，【襄王】。
二十有五年春王正月
【昭公】二十有二年夏四月乙丑，天王崩，【景王】。
王室乱，刘子，单子以王猛居于皇，秋，刘子，单子以王猛入于王城，冬，十月，王子猛卒。
二十有三年春王正月
【是两疑义也，襄王出居在于冬月，则距正月，四月之内典，礼已僃矣，虽有伐郑，未为废事，未废事而不遂，事亦不废王也，且犹之阳，月也，疑其无阳，月而阳之，犹其疑无王事，而王之也，景王已崩，悼王方卒，子朝未替，而敬王立，立而见之于郊，是刘单之智也；郊义曰：受命而王，必先祭天，乃行王事，郊不辟丧，故春秋讥丧祭，不讥丧郊，春秋十三王，唯五王即位，而郊春秋无所褒贬，亦谓空名在焉，空名亦实事也。王以事天为事侯，以事王为事，大夫以事君，诸侯为事，故曰贵贱，皆有事于天下，宣成襄，昭奔走于盟主，固有正月不得事，其太庙者矣，宗祝致告，不敢诬也，黄池之防，景伯谓吴人曰：鲁将以十月上辛，有事于上帝，先王何世有职焉，若不防，宗祝将曰：吴实然，乃舍之，无其事，而亦有其故也。周之东迁，大物未改，诸侯即无事于天子，周之掌，故其忘之乎？故天子主春王诸侯，主正月，春秋之义，正天而不正，王正郊而不正禘，故王有不书崩，葬而岁无不书，春秋，观其大义，槩可知矣。】。
【僖公】，八年春王正月，公防王人，齐侯，宋公衞侯许男曹伯，陈世子欵盟于洮，郑伯乞盟。
【是年冬，惠王崩，明年春王正月，夏有葵丘之防天王致胙于齐侯曰：天子有事于文武，使孔赐伯舅胙，且赐一级，无下拜，是年春，则亦郊也。齐不防郊而防于洮，明年，又不与郊，而夏防于葵丘，何也？曰：天子郊，有畿内之公卿焉，诸侯固不得而防也不得而防，则曰：有事何也？曰：太史所书列赋之次，将以告于郊社，神祗则不得谓之无事云尔。然则夏月有事于文武，何也？曰：克商之年四月哉生明，王来自商，至于丰，偃武修文，柴告祭望，故周人之重，夏祭所谓西隣之禴祭也，然则周之柴告用，庚戌，而曰贵，辛亥，何也？曰：祀事之尚，柔也，从世葢有用其明日者，或曰：周用其庚，鲁用其辛，】。
【僖公】二十有八年冬天王狩于河阳
【，是岁，己丑，上下三年，皆未有郊，不书，春，王正月狩，则可以郊矣而不郊，何也？天子葢丧河阳之地焉，诸侯围许，则不知许田之为晋与为郑，与周与鲁皆无所处也。然则东周亦有借田与曰：有于鲁之有许田，知周之有借田也，然则郊必耕借田与？曰：厉，幽而下伤之矣，借田之不耕，葢自宣王始也，宣王即位，不借千亩，虢文公谏曰：不可，夫民之大事，在农上帝之粢盛，于是乎出，民之蕃庶，于是乎生，事之供给，于是乎在，和协辑睦，于是乎兴，财用蕃殖，于是乎始敦，厐纯固于是乎成，是故稷为大官，古者太史顺时□土，阳瘅愤盈，土气震发，农祥晨正，日月底于天庙，先时九日，太史告稷曰：自今至于初吉，阳气俱蒸，土膏其动，弗震弗渝，脉其满谷，乃不殖稷，以告王曰：史帅阳官以命我司事，曰：距今九日，土其俱动，王其祗祓，监农不易，王乃使司徒咸戒，公卿百吏，庶民，司空除坛于借，命农大夫咸戒农用，先时五日，瞽告有协风至，王即齐宫，百官御事，各即其斋三日，王乃淳濯飨醴，及期，鬰人荐鬯，牺人荐醴，王祼鬯，飨醴乃行，百吏，庶民毕从，及借后稷监之膳夫，农正陈借礼，太史赞王，王敬从之，王耕一墢，班三之，庶人终于千亩，其后稷省功，太史监之，司徒省民，大师监之，毕，宰夫陈飨，膳宰监之，膳夫赞王，王歆太牢班尝之，庶人终食，是日也，瞽帅音官，以省风土廪于借东南钟而藏之，而时布之于农，稷则遍戒百姓纪农，协功曰隂阳分布震雷，出滞土，不僃垦辟，在司防乃命其众曰：狥农师一之，农正再之，后稷三之，司空四之，司徒五之，太保六之，太师七之，太史八之，宗伯九之，王则大狥，得获亦如之。民用莫不震动，恪恭于农，修其彊畔，日服其镈，不解于时，财用不乏，民用和同，是时也，王事惟农是务，无有求利于其官，以干农功，三时务农，而一时讲武，故征则有威，守则有财若是，故能媚于神，而和于民矣，则享祀时至，而布施优裕也，今天子欲修先王之绪，而弃其大功，匮神乏祀而困民之财，将何以求福用民，王不听，三十九年，战于千亩，王师败绩于姜氏之戎，然则庶人之有事，何也？曰：犹是终亩之事也，公父文伯退朝，其母方绩，文伯曰：以歇之家，而母犹绩，惧干季孙之怒也，其以歇为不能事主乎？其母叹曰：鲁其亡乎？使仅子僃官而未之闻耶？居，吾语女，昔圣王之处民也，择瘠土而处之，劳其民而用之，故长王天下，夫民劳则思，思则善心生，逸则淫，淫则忘善，忘善则恶心生，沃土之民不材，淫也；瘠土之民莫不向义，劳也，是故天子大采朝日，与三公九卿祖识地徳日中考政，与百官之政事，师尹惟旅，牧相宣序民事，少采夕月，与太史司载纠虎天刑，日入监九御，使洁奉禘郊之粢盛，而后即安。诸侯朝修天子之业命画，考其国职，夕省其典刑，夜儆百工，使无慆淫，而后即安。卿大夫朝考其职，画讲其庶政，夕序其业，夜庀其家事，而后即安。士朝而受业，画而讲贯，夕而习复，夜而计过无憾，而后即安。自庶人以下，明而动，晦而休，无日以怠，王后亲织元絖，公侯之夫人加之以纮，綖，卿之内子为大带，命妇成祭服，列士之妻加之以朝服，自庶士以下，皆衣其夫，社而赋事，烝而献功，男女效绩，愆则有辟，古之制也。君子劳心，小人劳力，先王之训也，自上以下，谁敢淫心舍力？今我寡也，尔又在下位，朝夕处事，犹恐忘先人之业，况有怠惰，其何以逃辟？吾冀而朝夕修我曰：必无废先人，尔今曰：胡不自安？以是承君之官，余惧穆伯之絶祀也。故如敬姜，可谓知所事矣，诗曰：夙夜匪懈，以事一人，言自天子而下之，皆有事也，裴晞曰：人寿几何？吾视仲尼，则何劳也？王通曰：有之矣，敢违天乎？天下未有不劳而成者也。然则后之学者，皆劳乎？曰：劳非天也，人所事天者也，事天者无穷，通无显晦，终日孳孳，死而后己，夫死则可以不事矣，若朱元晦，吕伯恭其人也，】。
小心章第十五
子曰：下之事上也，虽有庇民之大德，不敢有君民之心，仁之厚也，是故君子恭俭以求役人，信让以求役礼，不自尚其事，不自尊其身，俭于位而寡于欲，让于贤卑，已而尊人小心而畏义，求以事君得之，自是不得，自是以听天命，诗云：莫莫葛藟，施于条枚，岂弟君子，求福不回，其舜，禹，文王周公之谓与？有君民之大德，有事君之小心，诗云：惟此文王，小心翼翼，昭事上帝，聿怀多福，厥德不回，以受方国。
【以晋狐偃，赵衰，胥臣之贤也，世谓之三仁，而圣门无称焉，何也？谓其敢也。敢者何也？自尚其事，自尊其身，所谓大心者也，大心则小徳小徳则不当于天命，当襄王之在泛也，秦伯师于河上，将纳王孤，偃言于晋侯曰：求诸侯莫如勤王，诸侯信之，且大义也，继文之业，而宣信于诸侯，今为可矣，使卜偃卜之，曰：吉，遇黄帝战于阪泉之兆，公曰：吾不堪也，对曰：周礼未改，今之王，古之帝也，公曰：筮之，筮之，遇大有之睽，曰：吉，遇公用享于天子之卦也，战克而王享，吉孰大焉？且是卦也，天为泽以当日，天子降心以逆公，不亦可乎？大有去暌而复，亦其所也，晋侯辞秦师而下，三月甲辰，次于阳樊，右师围温，左师逆王，夏四月丁巳，王入于王城，取大叔于温，杀之于隰城，戊午，晋侯朝王，王飨醴，命之侑请隧，弗许，曰：王章也，未有代徳而有二王，亦叔父之所恶也，与之阳樊，温原攒茅之田，晋于是乎始啓，南阳阳樊不服图之，仓葛呼曰：徳以柔中国，刑以威四夷，冝吾不敢服也。此谁非王之亲姻，其俘之也，乃出其民，冬遂围原，命三日之粮，原不降，则去之，谍出曰：原将降矣，诸待之公曰：信，国之寳也，民之所庇也，得原失信，何以庇之？所亡滋多，退一舍而原降，迁原伯贯于冀，赵衰为原大夫，孤溱为温大夫】。
【，然则请隧何义也？曰：欲得王以殁也，得王以殁，不几于禅乎？曰：犹鲁之用大路，龙旂也，大路龙旂，成王得以赐周公，而襄王不得以赐文公，何也？曰：周公创制者也，文公非创制者也，成王受之，武王七年，始封诸侯，为周室，礼乐之宗，襄王守府者也。土地不得以与人，而况典章乎】。
【初子頺之乱，五大夫奉王叔以伐惠王，齐桓公之立，十一年矣，犹未成覇也，燕卫伐周，桓公败之，始得锡命，犹未敢驾，周之卿士庄公二十年春，郑伯和王室，不克，执燕仲父，夏，郑伯遂以王归处于栎。秋，王与郑伯入于鄥，遂入成周，取其寳器而遝冬，王子頺享五大夫，乐及徧舞，郑伯闻之，见虢叔，曰：闻之哀乐，失时殃咎必至，今王子頺歌舞不倦，乐旤也，夫司防行戮，君为不举，而况奸王之位乎？乃与虢叔约纳至也，明年夏，同伐王城，郑伯将王自圉门入，虢叔自北门入，杀王子頺及五大夫，郑伯享王于阙西辟乐，僃王与之武公之略，自虎牢以东，及王廵虢守，虢公为王宫于玤，王与之酒泉，郑伯享王，王以后之鞶鉴，予之，虢公请器，王与之爵郑伯，遂怨王也，原伯曰：郑伯效尤，其亦将有咎，谓其僃乐以享，而又生怨也，以郑厉公之才，劳于王室，克平内乱，春秋犹不许，其为君歾，谥曰厉，以齐桓公之勤，首救王室，败燕卫之师而不敢受，鞶带之，赠名不得书于春秋，而晋文公之僴焉，请隧何为也哉？故晋文公犹之郑厉公也，其筑王宫于玤则取之，虢叔也，其拜虎牢之略，以为不足，则亦取之厉公也，栎泛相距未四十年，郑犹是郑也，而晋有楚人之心焉，故践土河阳之事，君子之所深讳也，其所深讳之者，何谓其无周公舜禹之徳而有周公，舜禹之心也，】。
【，楚子狩于州来，次于颍尾，使五大夫帅师围徐以惧吴，次于干谿以为之援，雨雪，王皮冠，秦复陶翠被，豹舄，执鞭以出，仆折父从，右尹子革夕，王见之，去冠被，舍鞭与之语曰：昔我先王熊绎与吕伋，王孙牟爕父，禽父，并事康王，四国皆有分，我独无有，今吾使人于周，求鼎以为分，王其与我乎？对曰：与君王哉！昔我先王熊绎，辟在荆山，箄路蓝缕，以处草莽，防渉山林以事天子，唯是桃弧棘矢，以共御王事。齐，王舅也，晋及鲁，卫，王母弟也，楚是以无分，而彼皆有，今周与四国服事君王，将唯命是从，岂其爱鼎？楚子曰：昔我皇祖伯父昆吾，旧许是宅，今郑人贪頼其田，而不我与？我若求之，其与我乎？对曰：与君王哉！周不爱鼎，郑敢爱田？楚子曰：昔诸侯逺我而畏晋，今我大城陈，蔡，不羮赋皆千乘，子与有劳焉，诸侯其畏我乎？对曰：畏君王哉！是四国者，专足畏也，又加之以楚，敢不畏君王哉！楚子入削，圭以为鏚，柲析父谓子革曰：吾子楚国之望也，今与王言如响，国其若何？子革曰：摩厉以须矣，楚子出复语，左史倚相趋过，王曰：是良史也，子善视之，是能读三坟，五典，八索，九丘，对曰：臣尝问焉，昔穆王欲肆其心，周行天下，必皆有车辙马迹焉，祭公谋父作祈招之诗，以止王心，王是以获没于祗宫，臣问其诗而不知也，若问逺其焉能知之？楚子曰：子能乎？对曰：能，其诗曰：祈招之愔愔，式昭徳音思我王度，式如玉，式如金，形民之力，而无醉饱之心，楚子揖而入，馈不食，寝不寐，数日不能自克，以及于难，夫晋之三仁，则不及诵子革之言也，使其主有君民之心，故敢有君民之心，则必有无民之心，有无民之心，则必有无君之心矣，晋之乐书，宋之向戌，鲁之季孙，斯亦皆自谓有庇民之徳也而卒至于无君者其恭俭，不足以役仁其信，让不足以役礼，侈心而不畏义，有求而必得于上，职此故也。李宻间王覇之略，王通曰：不以天下易一物之命，辽东之役，王通叹曰：天子不见伯益，赞禹之辞，吾知殆夫，夫伯益之，赞禹不如舜之赞禹也，曰：克勤于邦，克俭于家，不自满假，惟汝贤，汝惟不矜，天下莫与汝争能；汝惟不伐，天下莫与汝争功，禹之告臯陶，则犹未足以及此也，然则韩魏公之不许裴度，何也？曰：谓其犹有自是之心焉】。
便人章第十六
子曰：先王諡以尊名，节以壹惠，耻名之浮于行也，是故君子不自大其事，不自尚其功，以求处情，过行弗率，以求处厚，彰人之善而美人之功，以求下贤，是故君子虽自卑而民敬，尊之子曰：后稷天下之为烈也，岂一手一足哉？唯欲行之，浮于名也，故自为便人。
【，然则春秋亦与楚子审乎？曰：无与之也。四伐陈，郑八伐宋，三杀其大夫公子侧，公子辛公子壬夫春秋，皆不去其官，与其公子，则是春秋不与楚子也，楚既称子，则不称大夫，公子而皆大夫，公子之则是不与楚子也，鄢陵之战，败绩，称师而直曰：楚子，故春秋无与楚子者也，然则楚子审之，卒无以异于旅昭居者，何也？曰：麌防之死，莫之能正，则亦各从其国也，然则防之称灵而共不称灵，何也？曰：有所取之也，楚子审以杀三大夫之故，恐怼于其臣庶，及病革，告大夫曰：不谷不徳少主社稷，生十年而丧先君，未及习师保之教训而膺受多福，是以不徳而亡师于鄢，以辱社稷，为大夫忧，其宏多矣，若以大夫之灵，获保首领以殁于地，唯是春秋窀穸之事，所以从先君于祢庙者，请为灵若厉，大夫择焉，莫对，及五命，乃许逾时，楚子卒，子囊谋谥，大夫曰：君有命矣，子囊曰：君命以共，若之何毁之？赫赫楚国，而君临之，抚有蛮夷，奄征南海，以属诸夏而知其过，可不谓共乎？请諡之共，大夫从之，故公子贞，则可谓处厚也，楚子再置陈，郑以属于晋，萧鱼之防卒以让晋，不复争，郑是亦楚之令主也，杀三大夫而莫之敢怨，是犹在庄昭之间也，夫使季孙为之，而能如此乎？】。
【襄公】十有三年秋九月庚辰楚子审卒
【定公】元年秋七月癸巳葬我君昭公
【公丧至自干侯，季孙使役如阚，将沟焉，荣驾鵞曰：生不能事死，又离之以自旌也，纵子忍之，后必或耻之，季孙又问于荣驾鵞曰：吾欲为君諡，使子孙知之，对曰：生弗能事，死又恶之，以自信也，将焉用之？乃諡曰昭。从世次也，夫季孙意如，不为便人者矣，逐其君杀其子，别其墓，而又欲加之恶諡，也是为便人者乎？赵简子问于史墨曰：季氏出其君而民服焉，诸侯与之，君死于外，而莫之罪也。对曰：物生有两有三，有五，有陪贰，故天有三辰，地有五行，体有左右，各有妃耦，王有公，诸侯有卿，皆有贰也，天生李氏，以贰鲁侯，为日又矣，民之服焉，不亦冝乎鲁君世从其失，季氏世修其勤，民忘君矣，虽死于外，其谁矜之甚矣，史墨之妄也，昭公之过，易辞也，季氏使公五绌于晋，而又自大其事，自尚其功用人于亳社，祈旤于炀宫，屏叔孙婼而不聴，弃子家羇，而不用也，夫意如其能，贤于后稷乎？后稷不能以一手足而享，思文季孙欲以一手足而蔑周公，其得死于鲁国，幸矣，然则春秋之不与，子家羇何也？曰：是非正卿也，其出而不反，亦有不足焉，其视衞寗俞亦犹一手足之烈也，房龄问正主庇民于王，通王，通曰：非汝所及也！守尔恭执尔，慎其庶可以从政也，三代而下，名浮于行者多矣，赵文子臧文仲之称文也，晋平公季平子之称平也。夫有行浮于名者，其唯展季乎？节以壹惠而有所不尽也，君子自卑而民敬尊之，其栁下惠之谓乎？】：
尊亲章第十七
子言之，君子之所谓仁者，其难手诗云：凯弟君子，民之父母，凯以强教之，弟以説安之乐而毋荒，有礼而亲，威庄而安，孝慈而敬，使民有父之尊，有母之亲，如此而后可以为民父母矣，非至德其孰能如此乎？今父之亲子也，亲贤而下无能，母之亲子也，贤则亲之，无能则怜之，母亲而不尊，父尊而不亲，水之于民也，亲而不尊，火尊而不亲，土之于民也，亲而不尊，天尊而不亲，命之于民也，亲而不尊，鬼尊而不亲。
【夫子之言，其为郑子产乎惠者，仁之施也，爱者，仁之质也，夫子曰：人谓子产不仁，吾不信也。昭公二十年，郑子产有疾，谓子太叔曰：吾死，子必为政，唯有徳者能以寛服民，其次莫如猛，夫火烈，民望而畏之，故鲜死焉；水懦弱，民狎而翫之，则多死焉，故寛难，数月而卒，太叔为政，不忍猛而寛，郑国多盗，取人于萑苻之泽，太叔悔之曰：吾早从夫子，不及此，兴徒兵以攻萑苻之盗，尽杀之，盗少止，仲尼曰：善哉！政寛则民慢，慢则纠之以猛，猛则民残，残则施之以寛寛以济猛，猛以济寛，政是以和，诗曰：民亦劳止，汔可少康，惠此中国，以绥四方，施之以寛也，毋从诡随，以谨无良，式遏冦虐，惨不畏明，纠之以猛也柔逺宁迩以定我王，平之以和也，又曰：不竞不絿，不刚不柔，布政优优，百禄是遒，和之至也，及子产卒，仲尼闻之，出涕曰：古之遗爱也！夫子产之论寛猛有如夫子之论，凯弟论水火，有如夫子之论，尊亲者乎？尊亲之道，极于父母，而显于天地，微于神鬼，故如夫子之论，子产亦有所未至也，子产之为政也，使都鄙有章，上下有服，田有封洫，庐井有伍，大人之忠俭者，从而与之，泰侈者，因而毙之，丰卷将祭，请田焉，弗许，丰卷怒，退而徴役子产将奔晋，子皮止之，乃逐丰卷，子产，请其田里，三年而复之，伯有死于羊肆，子产枕其股而哭，敛而殡诸市，简公之葬，司墓之室有当道者，毁之则朝而塴弗毁，则日中而塴请毁之，以使诸侯之賔，子产曰：賔来防葬，岂惮日中，遂弗毁也，驷偃娶晋生，弱偃卒，父兄立乞子产以为弗顺，弗许，亦弗止，晋人未问驷乞之立，乞欲逃弗遣，请以卜，亦弗许，对客曰：郑国不天，二三臣札瘥，天昏又丧，我先大夫偃其子弱，一二父兄惧坠宗主，私谋而立长，寡君实不敢知其谁知之？平丘之防，君寻旧盟曰：无或失职，若二三臣即世者，晋制其位，则是县鄙也，何国之为谢，晋人而去之，故焚□书，以定众赂，伯石以要成，不察察于辨治，是子产之寛也，公孙黑与公孙楚争室，楚执戈而逐之，黑伤子产执楚而数之曰：君在国，女用兵不畏威也。奸国之纪，不聴政也，子晳上大夫，女嬖大夫，弗下之不尊贵也，幼而不忌，不事长也，兵其从兄，不养亲也，乃放防楚于吴，已而黒复作乱疾作，不果，子产亟使人数之曰：尔乱心无厌，国不汝堪，専伐伯有尔，罪一也；昆季争室，尔罪二也；薫隧之盟，汝矫君位，尔罪三也；不速死，大刑将至，子晳乃死作刑书，叔向以为不顺，贻书止之，子产不聼，曰：吾以救世也，作丘赋，国人谤之，子寛以告，子产曰：何害？苟刊社稷，死生以之，为善者不改其度，乃有济也。诗曰：礼义不諐，何卹于人？言是子产之严也，子产以寛则不毁，乡校以师众，谤以严则不改，丘赋而辍刑书，以寛则赂伯石，而卹丰卷以严，则放子南而杀子晳，夫各有其道也，子产从政，三月，与人歌之曰：取我衣冠而褚之，取我田畴而伍之，孰杀子产，吾其与之三年，政成诵之曰：我有子弟，子产诲之，我有田畴，子产殖之，子产而死，其谁嗣之？故子产者，民之母也，非独民母亦民之父也。王通曰：为政者先徳而后刑其民，劝以恕先刑而后徳其民诈以怨，然则复之君子，其足以与于此乎？曰：周敦颐，程颢陆九渊，张栻真徳秀魏了翁之徒皆尝从事于此矣。】民敝章第十八。
子曰：夏道尊命，事鬼敬神而逺之近人而忠焉，先禄而后威，先赏而后罚，亲而不尊，其民之敝，惷而愚乔，而野朴而不文，殷人尊神，率民以事神，先鬼而后礼，先罚而后赏，尊而不亲，其民之敝，荡而不静，胜而无耻，周人尊礼尚施，事鬼敬神而逺之近人而忠焉，其赏罚用爵列，亲而不尊，其民之敝，利而巧文而不惭，贼而蔽。
子曰：夏道未渎，辞不求备，不大望于民，民未厌其亲，殷人未渎礼，而求备于民，周人强民未渎神，而赏爵，刑罚穷矣。
【命者，天也，天者，易简之宗也，神不及天鬼不及神天道，至于鬼神而繁矣，礼不及神，施不及鬼，人道至于礼施而缛矣，故繇天命而有鬼神，繇鬼神而有礼，施质文相推，圣人不得而知也。繇精禋，而有祭祀，繇祭祀而有防盟，圣人有不知其所至而至矣，王通曰：有祀有祭，有飨，三者不同，圣人所以接三才之奥也，气为上，形为下识，都其中而三才僃矣，大哉周公逺则冥诸心也，心者非他，穷理者也，故悉本于天，推神于天，葢尊而逺之也故以祀礼接焉，近则求诸己也己者非他，尽性者也，故卒归之人，推鬼于人，葢引而敬之也，故以飨礼接焉，至哉地祗，百物生焉，示之以形，斯其义也形者非他，骨肉之谓也，故以祭礼接焉，王通则知其源矣，不知其委也，凡礼皆始于天命中，于鬼神而终于人事，天命之有精禋，鬼神之有祭祀，人事之有防，盟犹元年之必有春王，春，王之必有正月也，五帝之贵，郊社三王之贵宗祏，五覇之贵坛坫，去人愈近，则去礼愈逺不至于极敝，未有能反者，故春秋所以指敝而知反也，齐桓之道，近于夏，八防九盟，四用兵车不举，期日亲而不尊，其敝也，惷而愚侨，而野朴而不文，晋文之道，近于殷，一防两盟，皆以兵车有战，有伐尊而不亲，其敝也，荡而不静，胜而无耻，晋悼之道，近于周三盟，十五防有侵有救，或叛或服，亲而不尊，其敝也利，而巧文而不慙贼而蔽，故曰召陵，葵丘未渎，词不求僃，不大望于民，民未厌其亲，践土河阳，未渎礼而求僃于民，虚朾彭城，戚鸡泽，鄬邢丘戏虎牢，亳北强民，未渎神而赏爵，刑罚穷矣，然则践土河阳，皆已渎礼，而曰未渎礼，何也？曰：是犹有筑宫锡命稽首，拜赐之礼焉。过此则已矣，无复有举之者矣，虚朾彭城之强，民未渎神，何也？虚朾救宋，而宋辞诸侯以围彭城，彭城之师，齐人不防，而质太子光，是强民而未渎神也，戚强民再防而城郑鸡泽渎神，再盟于袁侨，鄬逃陈侯而卒，郑伯邢丘，改命而戯改载书，至于改命载书，则刑赏俱穷矣，虎牢之役，诸侯不进，亳北之盟，郑人两来，故未渎神，而强民赏爵，刑罚俱穷者，晋悼公是也，】。
【成公】十有八年冬十有二月，仲孙蔑防晋侯，宋公衞侯邾子齐，崔杼同盟于虚朾。
【楚人之伐宋也，华元如晋告急，韩献子曰：欲求得人，必先勤之成覇，安疆自宋始矣，乃出师于台谷以救宋，遇楚师于靡角，楚师还，宋辞诸侯而请师以围彭城，】。
【襄公】元年春，仲孙蔑防，晋栾黡，宋华元衞甯殖曹人，莒人，邾人，滕人，薛人围宋彭城。
【彭城降晋，晋人以宋五大夫，在彭城者，归寘诸匏丘，齐人不防彭城，晋以为讨，二月，齐太子光为质于晋，围宋彭城，何也？为宋讨鱼石，故称宋，且不登叛人也，又曰：不以彭城与楚也，自召陵而下，未有义举，于此者也。而曰强民何也？于其乞师而知之，鲁有成公之丧，而士鲂乞师，不曰来吊，乞师于鲁，则吊乞师于齐，齐不至而质其世子，故曰强民也，于是夏，遂伐郑，败郑师于淆上，晋悼之覇，则于是始也】。
【襄公】，二年秋七月，仲孙蔑防，晋荀防，宋华元衞孙林父，曹人，邾人于戚。
冬，仲孙蔑防，晋荀防，齐崔杼，宋华元衞孙林父，曹人，邾人，滕人，薛人，小邾人于戚，遂城虎牢。
【郑以鄢陵之战，楚子集矢也，不肯叛楚，荀防谋于孟献子，孟献子曰：请城虎牢以偪，郑知武子从之，知武子以齐人未从，滕，薛，小邾不至，皆为齐故将请于齐，以观齐志曰：得请而告吾子之功也。若不得请，事将在齐，雀子闻之，乃以滕薛小邾之大夫，再防于戚，遂城虎牢，一岁再防，皆未成盟也，故曰强民而未渎乎神】。
【襄公】，三年夏六月，公防单子，晋侯，宋公衞侯郑伯莒子，邾子，齐世子光，同盟于鸡泽。
陈侯使袁侨如防，戊寅，叔孙豹及诸侯之大夫及陈袁侨盟。
【城虎牢而郑服，晋将修吴好，以告于齐，齐侯欲勿许，而难为不协，乃盟于耏外，六月己未，单顷公及诸侯，同盟于鸡泽，吴子以道逺不至然书，同盟者何？晋以单子在防，请于齐，吴将大其事，同奨王室，而陈人后至，与大夫盟不及公侯，礼也，谷梁子曰：及以及与之也，诸侯以为可与，则与之，不可与则释之，诸侯盟，又大夫私与盟，是大夫张也，故鸡泽之防，诸侯始失正矣，是则未为失正也，大夫不敢盟公侯，而后与于大夫悼公出于周与单子交，单子始防而奨王室，郑陈新服齐侯，虽不至而世子光在自襄，灵景厉之盟，未有盛于此者也。然已强民矣，渎神矣，刑赏亦穷矣，是周道之衰也，然则周道亦至于春秋乎？曰：天王犹在，何为不至于春秋也，】。
【襄公】五年夏仲孙蔑衞孙林父防呉于善道
秋，公防晋侯，宋公，陈侯、衞侯，郑伯、曹伯，莒子，邾子，滕子，薛伯、齐世子光，呉人，鄫人于戚。
【襄公】，十年春，公防晋侯，宋公衞侯曹伯，莒子，邾子，滕子，薛伯、杞伯，小邾子，齐世子光防呉于柤【，十四年，季孙宿，叔老及诸侯大夫防吴于向】。
【鸡泽之盟，将防吴，而吴不至，于是为善道为戚，为柤以要之，要之者何？谓内吴而外楚也，楚之所畏者，吴耳使吴得志于楚，亦必不防心于诸姬戚之防进而称人柤之防，则犹然吴也，谷梁子曰：防而又防外之也，既已防之，而又外之则必不足以服吴，吴不以王子而蹈诸夏，则必以姬伯而长诸侯，故以礼施要吴，则必以爵赏穷晋矣，是为要吴者之过也，然则吴不待要如何不待要？则必质之于命，衷之于礼，参之于鬼神，命以镇之，礼以正之，鬼神以申之，未有不本三者而能无敝者也，然则三代之教，本于三者，而皆有敝者，何也？曰：天不胜人，命不胜，欲要鬼神而攘功利者，众也】。
【襄公】，五年冬，戌陈，楚公子贞帅师伐陈，公防晋侯，宋公衞侯郑伯，曹伯，齐世子光救陈。
七年冬十有二月，公防晋侯，宋公，陈侯衞侯曹伯，莒子，邾子于鄬，郑伯髠顽如防未见诸侯，丙戌，卒于鄵，陈侯逃归。
【是皆勤陈也，诸侯之果于弃蔡，不果于弃陈，何也？曰：为袁侨之防也袁侨偪于子，辛而楚杀子辛，是楚之义也。子囊为政，必复讨陈，陈必归楚也。故范宣子欲遂舍陈，然舍陈则必舍，郑舍郑则无为贵，诸侯之防矣，故诸夏之强，民无有甚于争，陈与郑者也，鄬之防，郑伯弑而陈侯逃弑不能讨，而逃不能复，则天穷于命而神穷于教，故挠天与神者，其唯人也，上无天王，下无方伯，积渐之势为鬼，不复故诸侯之失其宗庙社稷者众也，然则悼公不为方伯乎？曰：未有天王之命，未有天王之命以自为方伯，则亦犹之吴楚之自雄也，固冝乎吴楚之有不服也，然则有王命足以服吴楚乎？曰：不服，吴楚亦有以服乎春秋？春秋者，本天而申命者也，】。
【襄公】，九年冬，公防晋侯，宋公衞侯曹伯，莒子，邾子，滕子，薛伯、杞伯，小邾子，齐世子光伐郑，十有二月己亥，同盟于戏。
十有一年夏，公防晋侯，宋公衞侯曹伯齐世子光，莒子，邾子，滕子，薛伯、杞伯，小邾子伐郑，秋七月己未，同盟于亳城北。
【是皆勤，郑也，勤郑而强民，则必渎神矣，戯之盟，晋士庄子为载书曰：自今日既盟之后，郑国而不惟晋命是聴，或有异志者，有如此盟，公子騑趋进曰：天祸郑国，使介居二大国之间，大国不加徳音而乱以要之，使其鬼神不获，歆其禋祀，民人不获，享其土利，夫妇辛苦垫隘，无所底告，自今日既盟之后，郑国而不唯有礼，与强可以庇民者，是从而敢有异志，亦如之，荀偃曰：改载书，公孙舍之曰昭大神，要言焉，若可改也，亦可叛也，知武子谓献子曰：我实不徳而要人以盟，岂礼也哉？非礼，何以主盟？姑盟而退，既而楚子又伐郑，子驷将及楚平，子孔，子蟜曰：与大国盟，口血未干而背之，可乎？子驷，子展曰：吾盟固云，唯彊是从，今楚师至，晋不我救，则楚彊矣，盟誓之言，岂敢背之？且要盟无质，神弗临也，所临，唯信明神，不蠲要盟，背之可也，乃及楚平，同盟于中分，明年秋，晋师来伐，师于牛首，城虎牢而戍之，城梧及制郑复从晋，楚师救郑，晋师将还，郑复从楚也，明年，晋复伐郑，为亳北之盟，亳城北之盟，仗大义，要明神质于七姓，十二国之祖曰：有叛者，明神殛之，俾失其民，队命亡氏，踣其国家，晋师既归，楚人将以秦师伐郑，郑复从楚也，葢自戏之盟，三反三复矣，郑以唯彊是从，不顾盟誓，又侵蔡伐宋，以观晋，楚之强弱，是溱洧，所谓目观也，晋室方强，政令未衰，施舍聚贷，国无滞积，亦无困人，楚之诸臣亦谓方今之时，不能与晋争郑，明年，乃为萧鱼之师，郑于是服晋不复从楚也，晋虽胜楚，而强民渎神赏爵，刑罚无不穷者，政谓强民而不渎神，赏爵刑罚，穷者葢犹当践土，河阳之事，鸡泽戏亳，北犹未足以与于此，也】。
【，然则晋平公不足以与于此乎？曰：晋平公何讥焉？春秋三际，一覇一侯一乱，甗之战，与狄救齐，而覇业更端，诸侯受之，北林之师，鲁作三军，而覇业遂絶大夫受之正覇，不及晋文杂覇，不及晋平，故自萧鱼而下，君子所不论矣，诸侯之同围齐，春秋之所恶也，祝何之盟曰：大毋侵小而反端于邾，或执其君，或取其地，商任沙随，皆锢栾氏，夷仪再举，终之以赂舍贼而乱夏盟，再止我公，故平公之防，春秋所不称也，城杞之师为屏，夏肆澶渊，再防失信于宋，故防盟之道，至于昭公元年而终矣，乱于申溃于厥憖，陵夷于平丘，游魂于黄父，至于鄟陵扈而穷矣，非其求僃，而穷其天人，所防鬼神，礼施与之俱穷也，然则殷道求僃于民，其民之敝，荡而不静，胜而无耻，陵迟五六百年，淫威白马，又五六百年，覇于东国，襄公兹父徴盟于桓文之间，景公头曼取曹于春秋之末，攷其遗泽，倍于周室，何也？曰：覇者王之余也，殷室盛王，贤圣屡作，当帝乙之世，天下未亏，武王以一战克之商，土余黎，七年未靖，至于战国之末，犹且称王者三四十年，是微子之泽也，夏道早衰少康之时肇有羿浞，迨于未造，韦顾昆吾，相逓为覇，周人犹且存之，至千三四百年，故二恪之余，或公或子，夫非周徳尊礼尚施，而能如此乎？】。
【，然则周厯之盛逺不及殷及其衰也，微不及夏，其为赏爵，刑罚之穷乎？曰：井田封建刑赏，托于诸侯，以覇匡王刑赏托于盟主，伯诸侯，而大夫自大夫而家臣积渐所繇，匪伊朝夕践土，执曹伯，以诸侯而讨诸侯，翟泉，执仲几以大夫而讨大夫，然皆声以王室，归于京师，故黄父臯鼬，文武之泽，犹有存焉，亦井田封建之力也，王通曰：民无定主，而责之以忠，国无定民，而责之以化，虽曰能之，未繇也。已唐太宗曰：不井田，不封建不肉刑，而欲行周公之道，不可得也。然则使唐宗为主，王通为相，周公之道，其可行乎？曰：使其臣主相信，各三十年，房，杜，王，魏更十数人，立于朝，宁犹或可行也，然而井田封建肉刑，此三者非春秋之所贵也，春秋书取田，归田者六书，越入取防者，大小八十书，阍弑君者，一其意皆不在于三者也，然则周公何意春秋何义与？曰：周公之意，尊尊而亲亲，贤贤而齿齿，春狄之义质，质而文，文忠忠而恕，恕是八者，何谓也？曰：春秋之谓也，春秋之覇无定尊尊，王者贵石尚归脤，犹称天王，渠纠来聘，王不去，天繻葛之战，不与贸戎，同讥鱼门之胄，不与干时俱耻，此四者，所以尊尊而亲亲也，与者称字，贱者称人，宋先于陈衞绌于蔡此四者，所以贤贤而齿齿也，繇是而推尊亲贤，齿皆有其质，质者，本忠归赗，求赙求金，求车观鱼，观社取郜取防，成乱纳鼎，丹楹刻桷，用币用牲，乞师取谷，告月朝庙，至河乃复，此数者皆无所用，文无所用文，以着其忠，繇是而推尊亲贤，齿皆有其文，文者，本恕六羽，言初易祊，言假筑馆云外救，纪称次盟，蔇平讐公薨不地，内讳及丧越礼，用致围宋，离楚从狩，朝王逆祀，称跻弑赤称子，平州讳田黒壤讳赂去，籥之邱仲，遂至笙之寛归父杨桥之质，楚师虫牢之丧，天子如晋而不葬，晋侯伐秦，而先言王国，阳谷之不及，文若归齐，沙随之不见辞，深咎，晋大雩之逐，季氏从祀之殁，阳虎陈蔡之复国，不系于楚，郈费之堕城，不系于公，胡顿之灭不责，召陵讙，阐之归如哀，曹伯，凡此数者，皆不徙用，质不徒用，质以致其恕，故恕恕而忠，忠；文，文而质，质此四者，春秋所以着尊亲之道，垂贤齿之教也，用文之极，至于天王狩于河阳，用质之极，至于天王，杀其弟佞夫，用忠之极，至于王使荣叔来锡桓公命用恕之极，至于蔡衞陈人从王伐郑，故春秋者三统之所合，建也禹，汤：文，武之所受，其绳凖也，然则春秋无五帝之道乎？曰：何为其无之也，春秋之道，非故则不书日非罪，则不书人，非斥则不书名，故有名不如无名，有人不如无人，有日不如无，日有为者，刺无为者胜，故春秋者五帝，三皇之所以为胜也，】。
表记集传卷一
<经部,礼类,礼记之属,表记集传>
钦定四库全书
表记集传卷二
明 黄道周 撰
寡怨章第十九
子曰：虞夏之道，寡怨于民，殷周之道，不胜其敝，子曰：虞，夏之质，殷周之文，至矣，虞夏之文，不胜其质，殷周之质，不胜其文。
【王通曰：唐，虞之道，直以大故，以揖让终焉，必也有圣人承之，其道甚濶，不可格于后，夏商之道，直以简，故以放弑终焉，必也有圣人扶之，其道亦旷，不可制于下，必也周公乎曲而当和而恕，是则周公之制，尚于虞夏也，而夫子以为不胜其敝，何也？曰：易尚质者也，书尚文者也，诗尚文者也，春秋尚质者也，周公以易之，质扶书之文，仲尼以诗之文，扶春秋之质，然而诗书皆质易，春秋，皆文至于周礼而详矣，详而后敝生焉，故春秋之敝不如乘，梼杌之敝乗梼杌之敝，不如列国寳书之敝也，胡安国曰：夫子兼帝王之道，参文质之中，作春秋，以法万世，如公薨不地，灭国书取出奔，称孙之类，所以致其文也，庄公名同，而书同盟，僖公名申而书，戊申，襄公名午而书，陈侯午定公名，宋而书宋人之类，所以致其质也，繇是而推，左氏之放春秋，则犹从质者也，晋以僖侯而废司徒，宋以武公而废，司空鲁以献武而废具敖，是列国之文也，桓公之名，不废物，文公之名不废，废兴哀公之名不废，凡蒋成公之名不废，郑公子是左氏之质也，故文质者，天之所命，非人之所命也，舍天而从人，以人而命天则怨，争交起，而文质皆敝矣。然则春秋之文，孰胜者乎？曰：鲁也，晋也，郑也，郑小而国取文，其人巧而不惭，頼其文以存于晋，楚之间，后春秋而灭者百有二年，晋大而国防文，其人胜而不静，文散于下，质灭于上，故终春秋之世，而三晋遂分】。
【晋室之文也，其始于公子之赋河水乎？文公之初在秦，秦伯享之，使子犯从，子犯曰：吾不如衰之文也，请使衰从，于是哀从公子赋河水公赋，六月，赵衰曰：重耳拜赐，公子降拜稽首，公降一级而辞焉，哀曰：君称所以佐天子者命重耳，重耳敢不拜，故晋室之兴，文则自此始也。春秋之盛，其文者有晋，赵文子其质者，有卫寗武子】。
【文公】四年衞侯使甯俞来聘
【卫寗武子来聘，公与之宴，为赋湛露及彤弓，不辞，又不答赋，使行人私焉，对曰：臣以为肄业及之也，昔诸侯朝正于王，王宴乐之，于是乎赋湛露，则天子当阳，诸侯用命也，诸侯敌王所忾而献其功，王于是乎赐之彤弓一，彤矢百，玈弓矢千，以觉报宴，今陪臣来继旧好，君辱贶之，其敢于大礼以自取，戾羙哉？寗武子之质也，其后襄公四年，叔孙豹如晋，报知武子之聘，晋侯享之，金奏肆夏之三，不拜，工歌文王之三，又不拜，歌鹿鸣之三，三拜，是出于寗武子也，武子质而穆叔文，然晋人改歌而鲁不改，歌则甚矣，鲁之质也，】。
【防公二十六年，以孙林父之诉，晋人将讨卫侯，齐侯，郑伯为卫，请如晋，晋侯兼享之国，景子相齐侯赋蓼萧，子展相郑伯，赋缁衣，叔向命晋侯拜二君曰：寡君敢拜齐君之安，我先君之宗祧也，敢拜郑君之不贰也，国子使晏平仲私于叔向曰：晋君宣其明徳于诸侯恤其患而补其阙，正其违而治其烦，所以为盟主也，今为臣执，君若之何？叔向昔赵文子，文子以告晋侯，晋侯言卫罪，使告二君，国子赋辔之柔矣，子展赋将仲子兮，晋侯乃许归卫侯，叔向曰：郑七穆罕氏，其后亡者也，子展俭而壹，故国弱子展，可谓质而文矣，质而不野，文不渎辞，繇其道也，可以寡怨】。
【防公二十七年，郑伯享赵孟于垂陇，子展，伯有子西，子产子太叔，二子石从，赵孟曰：七子从君，以宠武也，请皆赋以卒君贶，武亦以观七子之志，子展赋草虫，赵孟曰：善哉！民之主也，抑武也，不足以当之，伯有赋，鹑之贲贲，赵孟曰：牀笫之言不逾阈，况在野乎？非使人之所得闻也，子西赋苗之四章，赵孟曰：寡君在，武何能焉？子产赋隰桑，赵孟曰：我请受其卒章，子太叔赋野有蔓草，赵孟曰：吾子之惠也，印叚赋蟋蟀，赵孟曰：善哉！保家之主也，吾有望矣！公孙叚赋桑扈，赵孟曰：彼交匪敖，福将焉往？若保是言也，欲辞福禄，得乎？卒享文子，告叔向曰：伯有将为戮矣！诗以言志，志诬其上，而公怨之，以为賔荣，其能乆乎幸而后亡，叔向曰：然已侈，所谓不及五稔者，夫子之谓矣。文子曰：其余皆数世之主也，子展其后亡者也，在上不忘防印氏，其次也，乐而不荒，乐以安民，不淫以使之，后亡，不亦可乎？当赵孟之适楚也，子木与之言，不能对，使叔向相之，与子木言子木亦不能对也，叔向能文于赵孟乎？故赵孟之称，文则能用叔向之故也，】。
【昭公元年夏四月，越孟叔孙豹，曹大夫入于郑，郑伯兼享之，子皮戒，赵孟礼终，赵孟赋匏叶，子皮遂戒穆叔，且告之，穆叔曰：赵孟欲一献子，其从之，子皮曰：敢乎？穆叔曰：夫人之所欲也，又何不敢及享，具五献之笾豆于幕下，赵孟辞，私于子产曰：武请于冡宰矣，乃用一献，赵孟为客礼，终乃宴，穆叔赋巢，赵孟曰：武不堪也，又赋采蘩，曰：小国为蘩，大国省穑而用之，其何实非命？子皮赋野有死麕之卒章，赵孟赋棠棣，且曰：吾兄弟比以安，尨也可使无吠，穆叔子皮及曹大夫，兴拜举兕爵，曰：小国赖子，知免于戾矣。饮酒乐，赵孟出曰：吾不复此矣，华盛而本衰，赵孟以自醮也，故晋之诸卿，未有如赵孟之文者也，而犹屈于子木，葢亦赵衰之让也，让者，文之质也，】。
【昭公】二年春晋侯使韩起来聘
【韩宣子来聘，且告为政，礼也，观书于太史氏见易象与鲁春秋？曰：周礼尽在鲁矣，吾乃今知周公之徳与周之所以王也，公享之，季武子赋緜之卒章，韩子赋角弓，季武子拜曰：敢拜子之弥缝敝邑，寡君有望矣！武子赋节之卒章，既享，宴于季氏，有嘉树焉，宣子誉之，武子曰：宿敢不封殖此树，以无忘角弓，遂赋甘棠，宣子曰：起不堪也，无以及召公，宣子遂如齐纳币，见子旗，子彊皆以为不臣，自齐聘于卫，卫侯享之，北宫文子赋淇澳，宣子答以木，故如韩宣子亦可谓文矣，文而有质，譬之鉴也，故足以知人，季武子赋緜之卒章，奚取之乎】。
【韩宣子聘于郑，将行，郑六卿饯宣子于郊，宣子曰：二三君子请皆赋，起亦以知郑志，子齹赋野有蔓草，宣子曰：孺子善哉！吾有望矣！子产赋郑之羔裘，宣子曰：起不堪也，子太叔赋褰裳，宣子曰：起在此，敢勤子至于他人乎？子太叔，拜宣子曰：子之言，是不有是事，其能终乎？子防赋风雨，子旗赋有女同车，子柳赋萚兮，宣子喜曰：郑其庶乎？二三君子以君命贶起，赋不出郑志，皆贶燕好也，二三君子数世之主也，可以无惧矣。宣子皆献马焉，而赋我将，子产拜，使五卿皆拜，曰：吾子靖乱，敢不拜徳，夫宣子之敏，不如赵孟之敬也，宣子之易干，不如赵孟之情也，惜乎！鲁二三子未有如郑大夫之文者也，穆姜之赋，緑衣以替伯姬，敬姜之赋，緑衣以替公，父文伯，故文犹火也，君子之所慎也，天道本文，而地道本质，礼乐之务，犹之绿丝，君夫人之所不治也，然则丙吉魏相足以与于此乎？曰：虞！夏，殷，周，邈不可知。两汉之盛，人才，文质葢有过于韩起，赵武者矣，儿寛于定国卓茂，鲁恭田叔，孟舒宋笫五伦，亦皆足与于此也。然其礼乐逺矣己天而不人已尊而不亲赏爵，刑罚不穷而敝，夫以虞夏殷周为皆不如秦也，是将殷，周、汉，而虞夏秦者乎？王通曰：人不里居，地不井授，虽舜禹不能理也，又曰无定主，而责以忠无定民，而责以化，虽欲从之，末繇也矣，】。
【，然则后之君子，亦有与于文质之事者乎？曰：郊祀乐律，宗法三者，汉宋所聚讼也，神所不定，质于人，人所不定，质于天观，天地之形象，以定郊祀，考权量之轻重，以定乐律，本子父之性情，以定宗法文者，以文质者，以质忠者，以忠一王所制，圣不更宪何迹之循乎？然则韩欧阳修，足与于此者乎？曰：是亦足与于此者也。然则修之负谤，何也？曰：修犹近于质也，其訾易系，诋王通酌，濮议皆质也，古之为礼者，始于易简，陶匏藳桔，以祀天地，虽太古之帝有行之，今之为礼者，集数代之，圣贤分议合説而不得其故，古之为乐者，始于功歌咏叹，舞蹈，虽太蒙之民有行之，今之为乐者，集百代之金，石议髙议下而不得其故，故道自质而趋忠，自忠而趋，文物自神而趋，人自人而趋鬼，不考其性情，其本始，以赏爵刑罚，教谏辩论，可以为治者，亦韩欧阳修之所不为也，邵雍曰：昊天之四府者，时也，圣人之四府者，经也，昊天以时授人，圣人以经法天观春，则知易之所存乎？观夏则知书之所存乎？观秋则知诗之所存乎？观冬则知春秋之所存乎天，以时为质，圣人以经为文，诗以文春秋以质书以文易以质，春秋之用，三正易书，诗之所从始也，】。
虞帝德章第二十
子言之曰：后世虽有作者，虞帝弗可及也已矣，君天下生无私死，不厚其子，子民如父母，有憯怛之爱，有忠利之教，亲而尊安，而敬威而爱富而有礼，惠而能散，其君子尊仁畏义，耻费轻实，忠而不犯义而顺，文而静寛而有辨，甫刑曰：德威惟威，德明惟明，非虞帝，其孰能如此乎？
【春秋，其有间，然于汤武乎？汤武革命，顺乎天应乎人，其防怛忠利，尊亲敬爱，安威礼惠，亦犹之虞夏也，而当时之君子，则有或信，或否者矣，故君子者，帝王之考道也，臯陶之教，以三徳有家六徳有邦上下相师九徳咸事至于殷，周而衰矣，尊仁畏义，耻费经实，忠而不犯义而顺，文而静寛而有辨，管仲隰朋，赵衰狐偃，则或未之能也，尸虺盘説太召毕散，其或能之乎？故观其小人以知其君，子观其君子以知其主徳观伊周而知汤，武观管赵而知桓，文观荀范而知景悼，或曰，三王之臣不及其君，五覇之君不及其臣，五帝之治，君臣同徳夫亦其天也，君健而臣顺，未之有乱也，】。
【夫深于皇帝，王覇之治者，其唯邵雍乎？其言曰：三皇同意而异化，五帝同言而异教，三王同象而异劝，五覇同数而异率。同意而异化者必以道，以道化民者，民亦以道归之，故尚自然，自然者，无为无有之谓也，无为者，非不为也，不固为者也，故能广无有者，非不有也，不固有者也，故能大，广大悉僃而不固，为固有者，其唯三皇乎？圣人有言曰：我无为而民自化，我无事，而民自富，我好静，而民自正，我无欲而民自朴，其斯之谓与？三皇同仁而异化，五帝同礼而异教，三王同义而异劝，五覇同智而异率，同礼而异教者必以徳以徳化民者，民亦以徳归之故尚让，夫让者先人，后已之谓也，以天下授人，而不为轻，若素无之也，受人之天下而不为重，若素有之也，若素无素有者谓不已，无己有之也，若已无己有，则举一毛以取与于人，犹有贪鄙之心焉，而况天下乎？能知天下为天下之天下，非己之天下者，其唯五帝乎？圣人有言曰：垂衣裳而天下治，其斯之谓与？三皇同性而异化，五帝同情而异教，三王同形而异劝，五覇同体而异率，同形而异劝者必以功，以功劝民者，民亦以功归之故，尚致政也者，正也，以正其不正之谓也，天下之正莫如利民焉，天下之不正，莫如害民，焉能利民者正，则谓之王矣。能害民者不正，则谓之贼矣！以利除害，安有去王耶？以王去贼，安有弑君耶？故知王者正也，能以功正天下之不正者，天下亦以功归焉，圣人有言曰：天地革而四时成，汤武革命，顺乎天而应乎人，其斯之谓与？三皇同圣而异化，五帝同贤而异教，三王同才而异劝，五覇同术而异率，同术而异率者必以力，以力率民者，民亦以力归之，故尚争，夫争也者，争夫利者也，小争交以言，大争交以兵，然犹借夫名焉，名也者，命物正事之称也，利也者，养人成务之具也，名不以仁，无以守业，利不以义，无以居功，五霸者，借虚名以争实利者也。帝不足则王，王不足则霸，霸不足则狄周之东迁，文武之功徳尽矣，犹能维持四十二君，王室不絶如线，夷狄不敢屠，中原者五，覇借名之力也。是故以力率天下者，天下亦以力归焉，所以圣人有言曰：眇能视，跛能履，履虎尾，咥人，凶，武人为于大君，其斯之谓与？是故善化天下者，止于尽道而已，善教天下者，止于尽徳而已。善劝天下者，止于尽功而已。善率天下者，止于尽力而已，以道徳功力为化者，乃谓之皇矣，以道徳功力为教者，乃谓之帝矣，以道徳功力为劝者，乃谓之王矣。以道徳功力为率者，乃谓之覇矣，以化教劝率为道者，乃谓之易矣。以化教劝率为徳者乃谓之书矣，以化教劝率为功者，乃谓之诗矣，以化教劝率为力者，乃谓之春秋矣，此四者，天地始而始焉，天地终而终焉，若然，则皇帝王覇者，圣人之时也。易诗，书，春秋者，圣人之经也，时有消长否？防尽之矣，经有因革，损，益尽之矣，否防尽而体用分；损，益尽而心迹判，体与用分，心与迹判，圣人之事业，于是乎僃矣，皇曰正命，因而因者也；帝曰：受命因而革者也，王曰：改命革而因者也；覇曰：摄命革而革者也，革而革者，一世之事业也，革而因者，十世之事业也，因而革者，百世之事业也，因而因者，千世之事业也，可以因则因，可以革则革者，万世之事业也，人皆知仲尼之为仲尼，不知仲尼之所以为仲尼，必欲知仲尼之所以为仲尼，舍天地将奚之焉？尧夫之论，错综精微，自三代而下，未之有也。夫有为尧夫之学者，则可以与于虞帝之徳者矣。诗曰：有觉徳行四国顺之，尧夫觉者也，】。
【，然则春秋君臣，无有一事进于虞，夏者与？曰：安在其无之也，宋宣公让国于弟穆公，穆公还国，于与夷逮于防，公子鱼，兄弟交让也，齐桓公之封卫，秦穆公之悔过，晋悼公之知人，楚子之不筑京，观此五者，进而纯之，皆造于帝，臣故曰纯焉。而王杂焉而覇共，鲧之在帝世，懐覇者之心旅审之，在簒国进，王者之务，天下安在？其无贤人也，】。
【隐公】三年冬十有二月癸未葬宋穆公
【公羊子曰：当时而日危，不得也，此当时何危尔？宣公谓缪公曰：以吾爱与夷，则不若爱女，以为宗庙社稷主，则与夷不若女，尽终为君矣，宣公死，缪公立，缪公逐其二子，荘公冯与左师勃曰：尔为吾子，生毋相见，死毋相哭，与夷复曰：先君所为，纳国乎君者，以君可以为社稷宗庙主也，今逐君之二子，将致国乎臣，此非先君之意也，且使子而可逐，则先君其逐臣矣，缪公曰：先君之不尔逐可知矣。吾立乎此摄也，终致国乎与夷，故君子大居正，宋之祸宣公为之也，左氏曰：宋宣公可谓知人矣，立穆公，其子享之，命以义夫！宣公之义，则未为义也，以为梯祸，则祸不自宣公，夫宣公之与穆公，皆勇于隐公也，穆公受于宣公，十年而卒，殇公受于穆公，九年而弑，是皆过于周公之年，夫宋之穆殇，其能贤于周公乎？穆殇不能贤于周公，隐公不能贤于穆殇，故禅受之义，非虞帝莫之能讲也，后有作者，虽周公亦可以不讲矣，而曰禅受禅，受者穆殇之罪人也，】。
【及庄公立，两世而为桓公，桓公疾，太子兹父固请曰：目夷长，且仁请立之，公命子鱼，子鱼辞，曰：能以国让，仁孰大焉？臣不及也，且不顺，乃立防公防，公欲亟图，覇子鱼数谏不聼，卒以败死，国人欲立子鱼，子鱼不受也，故如春秋之世，有宋子鱼，曹子臧吴子札此三子者，所谓有虞氏之民也，】。
【僖公】元年夏六月邢迁于夷仪
二年春王正月城楚丘
【僖公元年，齐桓公迁邢于夷仪，而曰邢迁于夷仪，犹邢自迁之也，二年为卫城，楚丘而曰城，楚丘，犹我自城之也，夫以我城卫有异于齐之城，卫与卫之自城者乎？故曰：卫国忘亡，邢迁如归，方狄之初，灭卫也，卫之遗民男女七百有三十人，益以共滕之民为五千人，立戴公以庐于曹，许穆夫人所为，赋载驰也，齐侯使公子无亏，帅车三百乘，甲士三千人，以戍曹归公乘马，祭服五称。牛羊豕，狗，鸡皆三百，与门材归，夫人鱼轩，重锦三十两，其与邢则亦如此矣。卫文公始立，大布之衣，大帛之冠，务材训农，通商惠工，敬教劝学，授方任能诗，所为赋定之方中也，而卒以灭邢，见黜于春秋，生书其名，以比夫谷伯绥，邓侯吾离者，明夫邢卫之思桓公也，桓公生而并防其难，取于狄人而与之，桓公歾未七载，而防于共难之国，故邢人之思，桓公甚于卫，人之思桓公也，然则春秋不罪，齐之专对乎？曰：卫侯也，邢亦侯也，天子不能救，而方伯救之，救而城之，齐，鲁之城卫犹齐鲁之自城也，栽而筑之，何专封之有，然则与其救邢。卫，何如灭？狄曰：狄之未易防也，与狄为难，则中国多事，衣裳之防，不胜鳞介，桓公方，思所以柔之，干羽两阶，则犹未有方也。夫以四国伐齐之时，而狄能救齐，则齐之不能防狄明矣，然则狄覇乎？曰：狄欲覇春秋不与狄以覇，故桓公不与狄争覇，不与狄争，覇亦不与晋，楚争王，故桓公者，富而有礼，惠而能散，亦所谓有虞氏之民也，】。
【，然则宋防公之愿也，不谓之有虞之民与？曰：宋防公诈也，何愿之有？以谓仿仁而动，仿义而止，可以謏闻，可以动众，身虽见执，而可要文王之誉，故正之余谲，犹愿之余诈也，】。
成信章第二十一
子言之，事君先资其言，拜自献其身以成其信，是故君有责于其臣，臣有死于其言。故其受禄不诬，其受罪益寡。
【夫是谓虞帝所御臣者乎？虞书曰敷纳以言，明庶以功车服以庸，谁敢不让？敢不敬应以圣人为治而责言于臣，若此之严也，使人不敢不让，不敢不敬，则近于操术者也，然以言知人，以人课功，非术也，道也，先资成信，上有所责，下有所死，非法也，义也，鲧自谓治水不能治水，共工自谓治土不能治土，故上罪其臣，臣不敢辞，君杀其父，子不敢怨，无是道也，则无以化亦无以教亦无以劝以率也，故以教化劝率为术者，非独春秋用之。易，诗，书，皆用之也，故寡罪而不诬，亦有虞氏之教也，管仲之资，信于桓公也？曰：我先王昭王，穆王世法，文武逺绩以成名，合羣叜比校民之有道者，设象以为民纪，式权以相应，比缀以度，竱本肇未劝之以赏赐，纠之以刑罚，班序颠毛，以为民纪统，故曰参，其国伍其鄙，定民之居，成民之事，陵为之终，而慎用其六柄，成民之事者，使士农，工、商，各安其心，各习其事，不见异物而迁焉。定民之居者，制国以为二十一乡，工商之郷，六军士之郷十五公，率五郷焉，国子率五郷焉髙子率五乡焉参国起案，以为三官，正月之朝，乡长复事，君亲问之，得其贤者，谓之三选，察其隐蔽，谓之五罪，乃作内政而寄军令，相地立征而得邦赋，轻过谪赎，以作甲兵，五家为轨，故五人为伍，轨长帅之，十轨为里，故五十人为小戎，里有司帅之，四里为连，故二百人为卒，连长帅之，十连为郷，故二千人为旅，乡良人帅之，五乡一帅，故万人为军，丘乡之帅率之，国子髙子退而修乡，郷退而修连，连退而修里，里退而修轨，轨退而修伍，伍退而修家，是故匹夫有善，可得而举也；匹夫有不善，可得而诛也，乡不越长，朝不越爵，罢士无伍，罢女无家，夫是故民皆劝为善，与其为善于乡也，不如为善于里，与其为善于里也，不如为善于家，是故士莫敢言一朝之便，皆有终歳之计，莫敢有终歳之议，而皆有终歳之功卒伍之人，祭祀同福，死丧同恤，旤灾共之人，与人相畴，家与家相畴，世同居，少同游，故夜战声相闻，足以不乖，昼战目相视，足以相识，其欢欣足以相死，是故守则同固，战则同彊，有此士也，三万人以方行于天下，以诛无道，以屏周室，天下莫之能御，是管仲所献于桓公，桓公所信于管仲者也，】。
【晋文公始入而教其民，二年，欲用之，子犯曰：民未知义，未安其居，于是乎出定防王入务利民，民懐生矣，将用之，子犯曰：民未知信，未宣其用，于是乎伐原以示之信，民易资者，不求丰焉，明微其辞，公曰：可矣乎？子犯曰：民未知礼，未生其共，于是乎大搜以示之礼，作执秩以正其官，民听不惠而后用之，出谷戍，释宋围，一战而覇，文之教也，故古人之不轻，用其民也，亦不轻用其君，度其信成而后言之？言则必行之，未有以言，尝其君，使君责其言者，使言尝其君，而君责其言，则其言亦不足以信罪亦不足以死，是管仲狐偃之所不为也，】。
【，然则邓禹耿弇诸葛亮，王猛皆足以与于此乎？曰：姚崇李泌亦足以与于此，也士不欺其君，不欺其心，程虑而图之，量才而乗之百里之牛，驰六十千里之马，走三百虑，帝半王，虑王半覇，虽有山谿，雷雨不阻之矣，然则后之君子，其足以与于此乎？曰：范景仁张子厚与之共事，约其终始，则犹足以成信也，虑定而审括而持之，不为旤难变质，不以初终，改度者，其富郑公，李忠定乎？言可以成其身，身可以死其言】。
望受章第二十二
子曰：事君大言，入则望大利，小言入则望小利，故君子不以小言受大禄，不以大言受小禄，易曰：不家食，吉【利者，天下之事禄者，一家之务也，利天下而懐其家仁者不为也。利一家而不利天下，义者不为也。以一家之言利天下，君子犹或为之，以天下之言利一家，则君子不为也，易曰：不家食吉利渉大川，渉川履危，家食即安。辞安即危，君子之所畏也，而大人犹或为之，故大人之禄食，天下小人之禄食一家，晋文公之适齐也，齐侯妻之，甚善焉，有马二十乘，将死于齐，而己矣，曰：民生安乐，谁知其它？桓公卒，孝公即位，诸侯畔齐，子犯知齐之不可以动，知文公之安齐而有终焉之志也？欲行而患之，与从者谋于桑下，蚕妾在焉，莫知其在也，妾告姜氏，姜氏杀之，而言于公子曰：从者将以子行其闻者，吾已除之矣，子必从之，不可以贰，贰无成命，诗云：上帝临汝，无贰尔心，子去晋难而极于此，自子之行，晋无宁歳民无成君，天未丧晋，无异公子，有晋国者，非子而谁？子其勉之！上帝临子矣，贰必有咎，公子曰：吾不动矣，必死于此，姜曰：不然，周诗曰：萃萃征夫，每懐靡及夙夜征行，不遑啓处，犹惧无及，况其顺身纵欲，懐安将何及矣！西方之书有之曰：懐与安实疚大事，郑诗曰：仲可懐也，人之多言亦可畏也，昔管敬仲有言，小妾闻之，畏威如疾，民之上也，从懐如流民之下也，见懐思威民之中也，畏威如疾，乃能威民，威在民上，弗畏，有刑从懐如流，去威逺矣此管仲所以纲纪齐国，禆辅先君而成覇者也，子而弃之，不亦难乎？齐国之政败矣，晋之无道乆矣从者之谋忠矣，时日及矣，公子几矣，君国可以济百姓而释之，非人也，败不可处，时不可失，忠不可弃，懐不可从吾闻晋之始封也嵗在大火阏伯之星也，实纪商人，商之飨国，三十一王，瞽史之记曰：唐叔之世，将如商数，今未半也，乱不长世，若何懐安公子弗听，姜与子犯谋，醉而载之以行，故如晋公子，可与渉川者矣，以二十乘食于齐国，岂复能以九诸侯，食于天下乎？故一家之言，一家之食，君子有所不为也，】。
【栾武子既杀厉公，荀防与士鲂，如周迎悼公，庚午，大夫逆于清原，公言于诸大夫回孤，始愿不及此，孤之及此，天也，抑人之有元君，将禀命焉，若禀而弃之，是焚谷也，其禀不材，是谷不成也，谷之不成，孤之咎也；成而焚之，二三子之虐也，孤欲长处其愿，出令将不敢不成，二三子为令之不从，故求元君而访焉，孤之不元，废也，谁怨元而以虐奉之，二三子之制也，若欲奉元以济大义，将在今日，若欲暴虐以离百姓，反易民常，亦在今日，图之进退，愿繇今日大夫，对曰：君镇抚羣臣，而大庇之，无乃不堪君训而防于大戮以烦刑，史辱君之允令，敢不承业，乃盟而入，故如晋悼公，则可谓大言入朢大利，小言入朢小利者矣，可谓不以小言受大禄，大言受小禄者矣，】。
【鄢陵之战，晋伐郑，荆救之，栾武子将上军，范文子将下军，栾武子欲战，范文子不欲，曰：吾闻之，唯厚徳者能受多福无徳而服者众，必自伤也，称晋之徳诸侯皆叛，国可少安，唯有诸侯，故扰扰焉，凡诸侯，难之本也，且唯圣人能无外患，又无内忧，距非圣人不有外患，必有内忧，盍姑释荆与郑以为外患乎？诸臣之内，相与必将辑睦，今我战而胜，荆与郑君将伐知而多力，怠教而重敛，大其私昵而益妇人田，不夺诸大夫田则焉取以益诸臣之委室，而徒退者，将与几人战，若不胜，则晋国之福也，战若胜乱，地之秋也，产害将大，盍姑无战乎？栾武子曰：昔韩之役，惠公不复舍，泌之役，三军不振旅，箕之役，先轸不复命，国有大耻，三我任国政，不损晋耻，又违蛮夷以重之，虽有后患，非吾所知也，范文子曰：择福莫若重，择祸莫若轻，福无所用轻，旤无所用重，晋国固有大耻，与其君臣不相聴，以为诸侯笑也，盍姑以违蛮，夷为耻乎？如范文子者，可谓小言入则去小害，大言入则去大害者矣，可谓不以小利易大禄，不以大利，易小禄者矣，故利禄者，祸害之门也，不可不慎也，栾书之言利于家，而害于国，国之不食，家亦无利焉，是大畜所反首而为旡，妄也】。
【无终子嘉父使孟乐如晋，因魏庄子纳虎豹之皮，以请和诸戎，晋侯曰：戎狄无亲而贪，不如伐之。魏绛曰：诸侯新服，陈新来和，将观于我，我徳则睦，否则携贰，劳师于戎，而楚伐陈，必弗能救，是弃陈也，诸萃必叛，戎禽兽也，获戎失华，无乃不可乎？夏训有之曰：有穷后羿，公曰：后羿何如？对曰：昔有夏之方衰也，后羿，自鉏迁于穷石，因夏民以代夏政，恃其射也，不修民事，而淫于原兽，弃武罗，伯因熊髠尨圉而用寒浞，寒浞，伯明氏之谗子弟也，伯明后寒弃之，夷羿收之，信而使之，以为己相，浞行媚于内，施赂于外，愚弄其民，而虞羿于田，树之诈慝，以取其国家，内外咸服，羿犹不悛，将归自田，家众杀而亨之，以食其子，其子不忍食，死于穷门，靡奔有鬲氏，浞因羿室生浇，及殪恃其防，慝诈伪而不徳于民，使浇用师，灭斟灌及斟寻氏，处浇于过处，殪于戈靡，自有鬲氏，收二国之烬，以防浞而立少康，少康灭浇于过，后杼灭殪，于戈有穷，繇是遂亡，失人故也。昔周辛甲之为太史也，命百官箴王阙，于虞人之箴，曰：芒芒禹迹，画为九州，经啓九道，民有寝庙，兽有茂草，各有攸处，徳用不扰，在帝夷羿，冒于原兽，忘其国防，而思其麀牡，武不可重，用不恢于夏家，兽臣司原，敢告仆夫，虞箴如是，可不惩乎？于是晋侯好田，故魏綘及之，公曰：然则莫如和戎乎？对曰：和戎有五利焉，戎狄荐居，贵货易土，土可贾焉，一也。邉鄙不耸，民狎其野，穑人成功，二也；戎狄事晋，四邻振动，诸侯威懐三也以徳绥戎师徒不勤，甲兵不顿，四也；鉴于后羿，而用徳度逺至迩安五也。君其图之！公説使魏綘盟诸戎，乃修民事，田猎以时卒，抚戎狄以正诸，八年之中，九合诸侯，是魏绛之言，小入则小利，大入则大利，不以小言受大禄，不以大言受小禄，则萧鱼之防金石在悬是也。晏子之宅，近市而湫隘，景公命更之，辞曰：君之先臣容焉，臣不足以嗣之，于臣侈矣，且小人近市，朝夕得所求，小人之利也，敢烦里旅，公笑曰：子近市，识贵贱乎？对曰：既利之，敢不识乎？公曰：何贵何贱时，刑繁有鬻踊者，对曰：踊贵屦贱，景公于是省于刑，君子曰：仁人之言，其利溥哉？晏子一言而齐侯省刑，诗曰：君子如祉乱，庶过已是晏子之以小言，得大利者也，】。
【子皮欲使尹何为邑？子产曰：少，未知可否，子皮曰：愿吾爱之，不吾叛也，使夫徃而学焉夫亦愈知治矣，子产曰：不可，人之爱人，求利之也，吾子爱人以政，犹未能操刀而使割也，其伤实多，子有羙锦不使人学制焉，大官大邑，身所庇也，而使学者制焉，其为美锦，不已多乎？侨闻学而后入政，未闻以政学也，譬如田猎射御，贯则获禽，否则覆压是惧，何暇思获子于郑国，栋也，栋折櫰崩，侨将压焉，敢不尽言？子皮曰：善哉！虎闻君子务知其大者，远者，小人务知其小者，近者，我，小人也，衣附在身，吾知慎之大官，大邑所以庇身也逺则不知故如子皮，子产可谓利当其言，言当其禄者矣，】。
【下邑之役，董安于多，赵简子赏之，辞固赏之，对曰：方臣之少也，进秉笔赞为名，命称于前世，义于诸侯，而主弗志，及臣之壮也，耆其股肱，以从司马，苛慝不产，及臣之长也，端委韠带以随宰人民无贰心，今臣一旦为狂疾，而曰必赏女，是以狂疾赏也，不如亡，趋而出，乃释之，董安于其通于大畜，旡妄之意者乎？旡妄不避非祸，大畜不就私福】。
【秦后子仕晋，其车千乘，楚子干仕晋，其车五乘，叔向为太傅，实赋禄，韩宣子问二公子之秩焉，对曰：大国之卿，一旅之田，上大夫一卒之田，二公子者，上大夫也，一卒可也，宣子曰：秦公子富，若之何其钧之也，对曰：夫爵以建事，禄以食爵，徳以赋之功，庸以称之，若何？其以富赋禄也，夫綘之富商，韦藩木，健以过于朝，唯其功庸少也，能金玉其车，文错其服，能行诸侯之贿，而无寻尺之禄，无大绩于民也，且秦，楚匹也，若何其回于富也，叔向其通于敷奏，明试之义者乎？敷奏者必以言明试者，必以功以言课功，以功课庸，故下不苟言而上无幸禄，邵雍曰：窃人之财，谓之盗，其始取之也。唯恐其不多也，及其败也，唯恐其不寡矣，故贿与赃一物而两名利，与害故也。窃人之羙谓之徼，其始取之也。唯恐其不多也，及其败也，唯恐其多矣，故誉与毁一事，而两名者，名与实故也。君子不以名丧实，不以利贾害，故名利之间，君子之家，食不存焉，君子者相其时，宜使天下食利焉者也，然则后之君子，孰足以与于此乎？曰：杨简，黄泽之伦，足以与于此也？曰：是家食者也，而与于此，何也？曰：是家食而不食于家，食于家则以言行而市利禄者矣，】。
式谷章第二十三
子曰：事君不下达，不尚辞，非其人弗自小雅曰靖共尔位，正直是与，神之聴之式谷以女。
【下逹则为利，尚辞则为名，非人则为情利，名情三者，正直之所不与也，邵尧夫曰：名者实之客也，利者害之主也，名生于不足，利丧于有余，害生于有余，实丧于不足，又曰：人所谓才有利有害，何也？曰：正不正之别也，才之正者，利乎人而及其身，才之不正，利乎身而害乎人，故曰神者，正直之谓也，然则正直者，无有余不足乎？曰：正直则中，中则大，易曰：正大而天地之情可见矣。然则大壮为天地之情，何也？曰：盛阳也，雷动于上天，行于下物生其间，莫之敢私，故为利而事其君为名，而干其上，为私而比其友，三者，鬼神之所黜也，魏綘为利而奉其上，子产为辞，而保其国，叔向非类，而全其身，夫非正直而能如此乎？然则春秋列国杀其大夫者三十有六失，皆为不正，直而败者乎？曰：春秋不执，行人不杀大夫，共五执行人三十六，杀大夫，皆春秋所不许也，夫固有名其罪，正其辞者矣，而春秋不去其官，不书其事，则鬼神所听，亦有缓死也，然则奔放之故，亦率坐此乎？曰：世乱矣，恶直丑正，实繁有徒，居者不必谷，行者不必箨，圣人所戒，葢谓有位者也，有位者，入告宗社，出就盟约，唯利是视，唯辞是尚，狙狯是交仆，是亲葢，多有君子所不为者，诗曰：菀彼柳斯，鸣蜩嘒嘒，有灌者渊，萑苇淠淠，言其杂也，夫不杂而安以为覇，不覇不狄，安有诸侯，故春秋于此，亦不得不恕也，】。
【僖公】三十有一年春取济西田公子遂如晋
【左氏曰：取济西田，分曹地也，使臧文仲往，宿于重馆，重馆人告曰：晋新得诸侯，必亲其共，不速行，将无及也。从之，分曹地，自洮以南，东傅于济，尽曹地也，曹地而取之，取不义也，以诸侯而分诸侯之田，且出同姓，故讳之而愈章，然则公子遂取之乎？曰：臧文仲取之，臧文仲取之，而公子遂拜之，何也？曰：皆下逹者也，上逹者如何？曰：是文之昭也，唯不修礼，以丧其田，吾其知戒矣，社稷之谊，从于天王，封疆之义，从于大国，曹不失田，而鲁不失义，夫为晋者，亦可以自达矣，】。
【宣公】元年夏，季孙行父如齐【，公会齐侯于平州，】。
六月齐人取济西田
【左氏曰：季文子如齐，纳赂以请防，齐人取济西田，为立公，故赂也，夫为防平州，故赂也，会赂之轻于立赂者，与以赂立，又以赂防之，夫非齐惠公与是，亦以国弑君而取之也。平州之防则犹之羔雁也，使宣公借齐则惠公，必借鲁曰：是为君夫人也，君夫人而取田，何也？曰：是为兄弟，而与之，犹为兄弟，而反之也，然则是为下达者，与为辞者与？曰：非其人而自也防仲之于敬嬴，敬嬴之于宣公，宣公之于齐，惠公皆弗可自也，然则齐惠公亦为不义与？曰：彼己之称，亦有纳竹中之心】。
【成公】，二年夏六月癸酉，季孙行父，臧孙许，叔孙侨如，公孙婴齐帅师防，晋郤克衞孙良夫曹公子首及齐侯战于鞌，齐师败绩。
【断道之盟，不为郤克也，鞌之战，则为郤克也，断道之盟，同为外，楚一变而同伐齐，以一笑之怨，三年两君矣，而驱四卿，从之，不可以己乎？且是无辞也。以围龙之故，寻其愤兵，则得失相当矣，王师方败于贸戊，莫之讨也，而相寻于甥舅之国，是王室之所恶也，故胥闾之尚辞，跛眇之相，自愤师之下，达未有过于此者也。故鞌之战，鲁其戎首也，诗曰：毋教猱升木，如涂涂附，鲁即不为戍首，其附涂者矣，】。
【成公】二年秋取汶阳田冬楚师郑师侵衞
十有一月，公防楚公子婴齐于蜀，丙申，公及楚人，秦人，宋人，陈人衞人郑人齐人，曹人，邾人，薛人，鄫人盟于蜀。
【汶阳田者，我之故田也，倚晋而取之，犹之济西田也。初，臧宣叔与晋侯盟于赤棘，归而完缮，具守僃曰：齐，楚结好，我新与晋盟，齐师必至，晋虽伐齐，楚必救之，是齐，楚同我也，知难有僃，乃可以逞，至是楚师侵卫，遂侵我于蜀，使宣叔往宣叔，辞曰楚逺而乆固将矣，无功而受名，臣不敢楚，侵及阳桥矣，孟孙请往赂之，以执斵执鍼织纴皆百人，公御为质，以请盟，楚人乃许平十一国之盟，楚为盟主，蔡侵许伯，皆乘楚车，用不登于春秋，夫是登于春秋者，为谁之人乎？故非其人弗自春秋之所戒也，禚之役，齐防公降而称人，茅津之师，秦穆公以覇主降而称人，又况于子男，卿大夫乎？蔡侯许伯葢欲称人而不可得也。】。
【襄公】二十有七年夏，叔孙豹防晋赵武，楚屈建，蔡公孙归生衞石恶陈孔奂，郑良霄，许人，曹人于宋，秋七月辛巳，豹及诸侯之大夫盟于宋。
【宋向戌，善于赵文子，又善于令尹子木，欲弭诸侯之兵以为名，如晋，告赵孟，赵孟谋于诸大夫韩宣子曰：兵民之残也，财用之蠧，小国之大菑也，将或弭之，虽曰不可，必将许之，弗许，楚将许之，以召诸侯，则我失为盟主矣，晋人许之，如齐，齐人难之，陈文子曰：晋，楚许之，我焉得已？且人曰弭兵，而我弗许，则固携吾民矣，将焉用之？齐人许之，告于秦，秦亦许之，皆告于小国，为防于宋，五月甲辰，晋赵武至于宋，丙午，郑良霄至，六月丁未朔，宋人享赵文子，叔向为介，司马置折爼，礼也，仲尼谓是举也，以为多文辞，故多文辞者，圣人所不尚也，及七月乙酉，宋公及诸侯之大夫盟于蒙门之外，子木问于赵孟曰：范武子之徳何如？对曰：夫子之家事治，言于晋国无隐情，其祝史陈信于鬼神，无愧辞，子木归，以语楚子，楚子曰：尚矣哉，能歆神人，宜其光辅五君以为盟主也，故为要约而不信，于人为盟誓，而不信于鬼神，虽小人不为之矣。】。
【襄公】二十有九年夏，仲孙羯防，晋荀盈，齐高止，宋华定衞世叔仪，郑公孙段，曹人、莒人，滕人，薛人，小邾人城杞。
【晋平公杞出也，故治杞，六月，知悼子合诸侯之大夫以城杞，孟孝伯与郑子太叔伯石往，子太叔见公叔文子与之语，文子曰：甚乎其城，杞也。子太叔曰：若之何哉？晋国不恤，周宗之阙，而夏肄是屏，其弃诸姬，亦可知矣。诸姬是弃其谁归之吉也，闻之，弃同即异，是谓离徳，诗曰：洽比其隣，昏姻孔云。晋不隣矣，其谁云之】？
【昭公】二年冬公如晋至河乃复季孙宿如晋
【是吊，少姜也，少姜宠于晋侯，谓之少齐，数月而卒，公如晋，及河，晋侯使士文伯辞曰：非伉俪也，请君无辱，公还，季孙宿，遂致服焉。明年正月，郑防吉送少姜之，梁丙与张趯见之，梁丙曰：甚矣，子之为此来也，子太叔曰：将得已乎？昔文襄之覇也，其务不烦诸侯，令诸侯三嵗而聘五歳而朝有事而防不协而盟，君薨，大夫吊，卿共事，夫人士吊，大夫送足以昭礼命事谋阙而已，无加命矣，今嬖宠之丧，不敢择位而数于守适，犹惧获戾，岂敢惮烦？少姜有宠而死，齐必继室，今兹吾又将来贺，不唯此行也，张趯曰：善哉！吾得闻此数也，然自今，子其无事矣，譬如火焉，火中寒暑乃，此其极也，能无退乎？晋将失诸侯，诸侯求烦不获，二大夫退，子太叔曰：张趯有知其犹在，君子之后乎甚矣！诸侯大夫之失所自也，城杞犹可，而贺吊其□嬖，且以逆女，非卿而执，齐之大夫，欲求不退，其可得乎？诗曰：墓门有棘，斧以斯之，晋平公之谓也？】：
【昭公】七年三月公如楚
九月公至自楚
【，楚子成章，萃之防，愿与诸侯落之，太宰防啓疆来召，公辞曰：昔我先君成公命我先大夫婴齐曰：吾不忘先君之好，将使衡父照临楚国，镇抚其社稷，以辑宁尔民，婴齐受命于蜀，奉承以来，弗敢失陨，而致诸宗祧，自我先君共王，引领北望，日月以冀，于今四王矣，嘉惠未至，唯襄公之辱临我丧，孤与二三臣悼心失图，社稷之不皇，况能懐思君徳，今君若歩玉趾辱见寡君，宠临楚国，以信蜀之役，致君之嘉惠，是寡君既受贶矣，何蜀之敢望其先君鬼神，实嘉頼之，岂唯寡君？君若不来，使臣请问行期，寡君将承质帛而见于蜀，以请先君之贶，公将往，梦襄公祖，梓慎曰：君不果行，襄公之适楚也，梦周公，今梦襄公不果行，子服惠伯曰：先君未尝适楚，故周公祖以道之，襄公既适楚矣，而祖公不行，何之甚矣！周公之衰也，为蜀之防，公衡逃质而至于此也，然则公子遂乞师，不至于此乎？曰：啓疆有辞，葢鲁之下达，于是四世矣。】。
【昭公】八年夏叔弓如晋
【，叔弓如晋，贺虒祁也。游吉相郑伯以如晋，亦贺虒祁也。史赵见子，太叔曰：甚矣，其相蒙也，可吊也，而又贺之，子太叔曰：若何吊也？其非唯我贺，将天下实贺甚矣，正直之难也，以诸君子之贤，廹于晋楚城，杞以降虽少姜，虒祁章华亦奔走不暇，况其它乎】。
【昭公】十有二年冬十月公子憖出奔齐
【季平子，立不礼于南蒯，南蒯谓公子憖曰：吾出季氏而归其室于公，子更其位，我以费为公，臣子憖许之。初，蒯之将叛也，枚筮之，遇坤之比，曰：黄裳元吉，以为大吉也，示子服惠伯，惠伯曰：吾尝学此矣，忠信之事则可，不然必败，外彊内温，忠也，和以率贞，信也，故曰黄裳，元吉黄，中之色也；裳，下之饰也；元，善之长也，中不忠，不得其色，下不共，不得其饰，事不善，不得其极，外内唱和，为忠率事，以信为共，供养三徳为善，非此三者弗当，且夫易不可以占险，将何事也？且可饰乎？中美能黄，上美为元，下美则裳，参成可筮，犹有阙也，筮虽吉未也，及公子憖，从公如晋，南蒯惧不克叛，如齐子仲，还及卫，闻乱，亦遂奔齐，鲁之君臣父子皆出于齐者，南蒯之为也，南蒯之费辞也，公子憖从之，其下逹之人乎哉？卫公孟絷狎齐豹，夺之司防与鄄，有役则反之，无则取之，豹怒，将杀之，谓宗鲁曰：公孟之不善，子所知也，勿与乘，吾将杀之，宗鲁者，豹所逹也，对曰：吾繇子亊，公孟子假吾名焉，故近我？虽其不善，吾亦知之，抑以利故，不能去，是吾过也，今闻难而逃，是僭子也，吾将死之，以周事子，而归死于公孟，及公孟有事于葢，获之门外，宗鲁骖乘，齐氏用戈击公孟，宗鲁以背蔽之，皆死，琴张闻宗鲁死，将往吊之，仲尼曰：齐豹之盗，而孟絷之，贼奚吊焉？君子不食，奸不受乱，不为利疚于回，不以回待人，不葢不义，不犯非礼，故宗鲁之自非人不如苑，何忌之辞？赏也，当齐豹之乱，卫侯出外，齐使公孙青聘不失礼，卫侯告宁齐侯赏，公孙青徧，赐大夫苑何忌辞曰：与人之赏，必从其罚，父子兄弟不相及也，故苑何忌则可？谓慎所自者矣，逢丑父之殿，齐人不受其功，夙沙卫之言，鲁人甘受其死，而况于君子乎】。
【昭公】二十五年冬十月戊辰叔孙舍卒
十有一月己亥宋公佐卒于曲棘
【阳州之难，叔孙昭子在阚，及归，见季平子，平子稽颡曰：子若我何？昭子曰：人谁不死，子以逐君成名，子孙不忘，不亦伤乎？将若子何？平子曰：苟使意，如得改事君，所谓生死而肉骨也，昭子从公于齐，与公言，子家子闭公馆，昭子与公言于幄内，曰：将安众而纳公，公徒将杀昭子，伏诸道左师展告公，昭子濳自铸归，见平子有异志，冬十月，昭子齐于其寝，使祝宗祈死，八日卒，宋元公为公如晋，梦太子栾即位于庙，己与平公服而相之，亦遂薨于曲棘，又数年，叔诣谋纳公亦卒，夫以臣复君，皆正直者也，而神之不与之，何也？臧防卜于偻句而得僭，季孙祷于炀宫而得享，是皆不正直者也，而卒以荣终其季友之余，泽乎季友，杀两兄而泽及十世，季友之正直，昭子，昭伯叔肸子家子葢未之及也，张载曰：以知人为难，故不轻去，未彰之罪，以安民为难，故不轻变未厌之君，尧不去，四凶及舜而去之，尧以君徳厚其终舜，以臣徳防其始不厚，其终不防其始，虽霍桓同讥矣，鲁之君臣葢未足以语此也，】。
正虑章第二十四
子曰事君逺而谏则讇也近而不谏则尸利也
子曰迩臣守和宰正百官大臣虑四方
子曰：事君欲谏不欲，陈诗云：心乎爱矣，瑕不谓矣，中心藏之，何日忘之。
【谏者近臣之事也，近臣不谏则逺臣必不敢谏，虽有讇，而欲谏者，则亦少矣。楚之臣多谏者，以正以虑，虽败于吴，而雄覇不絶晋之臣无有谏者，相与守和，虽一胜于楚而国家分裂，卒不复反，然则守和何义也？曰：即晏子所谓义也，晏子曰：和如和羹焉，水火醯醢盐梅，以烹鱼肉，燀之以薪，宰夫和之，齐之以味，济其不及，以泄其过，君子食之，以平其心，君臣亦然，君所谓可，而有否焉，臣献其否，以成其可，君所谓否，而有可焉，臣献其可以去其否？是以政平而不乖，民无争心，谷亦如味，一气，二体三类，四物，五声，六律，七音，八风，九歌以相成也；清浊大小，短长疾徐，哀乐刚柔，迟速髙下出入周疏，以相济也，君子听之，以平其心，心平徳和故诗曰：徳音不瑕，若是者，晏子所谓守和也，以是守和，则必有正有虑，有正有虑，则必不能无諌矣，然则楚之有諌，而晋之无諌，何也？曰：楚之有諌，自鬻拳始也，鬻拳自刖，以为大阍，而不失令名，于是伍举之諌淫乐，蒍贾之諌徙都，孙叔敖之諌国是，申叔时之諌灭，陈椒举之諌，慎礼声子之諌，逐臣申无宇之諌，大城子革之，諌求鼎越，及于诸大夫多有闻諌者一听费无极之言，诛伍奢走，伍员而几以亡其国，晋之无諌，自灵公之欲杀赵盾始也，灵公欲杀赵盾，不克而卒，以死于桃园，厉公欲杀栾书，中行偃不果而卒，以弑于匠丽，终晋之世，无一諌臣之言，遂使六卿起而分晋，晋侯隤然瓦解，而不悟，然则齐有婴子，而亦并于田氏，何也？曰：守和正虑，非一人之事也，国有大臣将揽众政，其先必有小惠以结言者之心，其既必有大威以结言者之舌，不言而赏，则曰：君赏之，小言重诛，则曰君诛之，君便于遂非，而臣便于苟禄，君便于肆欲，而臣便于容躯，然后大臣因而收之，使正者无以正虑者无以虑，便辟左右，誉者麇至，谓之守和，国家之败，则必繇此也，张载曰稽众，舍己尧也，与人为善，舜也，闻善言则拜，禹也；用人惟己，改过不吝，汤也，不闻亦式不諌，亦入文王也，无五圣人之才，而欲以饰非长世，难矣哉！】！
【，然则正者有諌，而虑者无諌乎？曰：已虑之，何为其无諌也，且使大臣不諌，则迩臣之諌，亦无繇入矣，然则范氏父子，晋之良者也，毎闻大事，叹而不諌，何也？曰：晋之政在于大夫，大夫諌于君，则谓之诤也，諌于卿，则谓之难也；且范氏父子学于赵衰，以諌为道者也，郤献子怒，齐之笑也；归，请伐齐，范武自朝，谓文子曰：爕乎？吾闻之，千人之怒，必获毒焉，郤子之怒甚矣，不逞于齐，必诸晋国不得政，何以逞怒？余将致政焉，以成其怒，无以内易外也，尔勉从二三子，以敬从君命，于是乃老鄢陵之役，范文子谓郤至曰：若以吾意，诸侯皆畔，则晋可为也，唯有诸侯，故扰扰焉，凡诸侯，难之本也，得郑忧滋长安用郑？郤至曰：然则王者多忧乎？文子曰：我王者也乎哉？夫王者成其徳逺人以其方贿归之，故无忧，今我寡徳而求王者之功，故多忧，子见无土而欲富者乐乎哉？若是乎！范文子之諌也？曰：是郤至也，非君也，曰：郤至栾书皆君也，然则范文子之不諌，栾书，何也？曰：桑隧之役，己諌之矣，强諌之道，行于君，不可行于友】。
【，然则左史倚相，其陈矣乎？曰：倚相陈于臣，不敢陈于君，左史倚相廷见，申公子亹，子亹不出，左史谤之，举伯以告子亹怒而出，曰：女无亦谓我老耄而舍我，而又谤我，左史曰：唯子老耄，故欲见以交儆子，若子方壮，能经营百事，倚相方奔走承序，于是不给，而何暇得见？昔卫武公年九十有五矣，犹箴饥于国曰：自卿以下至于师长士，苟在朝者，无谓我老耄而舍我，必恭恪，朝夕以交戒，我闻一二之言，必诵志而纳之以训道，我在舆有旅贲之规，位宁有官师之典，倚几有诵训之諌居寝，有御之箴，临事有瞽史之道宴居，有工师之诵，史不失书，蒙不失诵，以训御之，于是乎作懿戒以自儆也，及其没也，谓之叡圣，武公子实不叡圣，于倚相何害？周书曰：文王至于日中昃，不遑暇食，惠于小民，唯政之恭，文王犹不敢惰，今子老楚国而欲自安也，以御数者，王将何为？子亹惧，曰：老之过也，乃骤见左史，是左史之陈也，陈于子亹，不敢陈于灵王子亹，非执政者也，凡諌正于王而虑于执政，晋国多虑，而楚国多正】。
【，然则正行于百官，则宰可以不諌虑，行于大臣，则大臣亦可不諌也，而曰近而不諌，则尸利何也？曰：正諌者，以官虑諌者以事正虑见于迩而着于逺以不諌为守，和以諌为小臣之事者，是春秋之所恶也，然则逺臣不可以諌乎？曰：逺臣不与迩事逺臣而与迩事则乱也，然则勃鞮蓝尹非乎？寺人勃鞮者，尝伐文公于蒲城公逾垣，勃鞮斩其袪，及入，勃鞮求见，公辞焉，曰：骊姬之防，尔射余于屏内，困余于蒲城，斩予衣祛，又为惠公，从予于渭，濵命曰三日，女宿而至，予于伯楚，何旧怨也？退而思之，异日见我，对曰：吾谓君己知之矣，故入犹未之知，又将出矣，事君不贰，是谓臣好恶不易，是谓君，君君臣臣，是谓明训，明训能终，民之主也，二君之世，蒲人翟人，余何有焉？除君之所恶，唯力所及，何贰之有？今君即位，其无蒲，翟乎？伊尹放太甲而卒，以为明王，管仲贼桓公而卒以为侯伯，干时之役，申孙之矢集于桓钩钩，近于袪而无怨言，今君之徳宇何不寛裕也，恶其所好，其能乆乎余戾之人也，又何患焉？今不见我，后且有悔，公遽见之，乃知吕冀之谋以不焚于公宫，竖头须之言，则亦犹此也。吴人入楚，昭王出奔，济于成臼，见蓝尹亹载其孥，王曰：载予对曰：自先王莫队，其国当君之世而亡之，君之过也，遂去王归，又求见王，欲执之，子西曰：请听其辞，王使谓之曰：成臼之役，而弃不谷，今来何也？对曰：昔囊瓦唯长旧恶以败于柏举，故君及此，今又效之，无乃不可乎？臣避于成臼，以儆君也，庶悛而更乎？今之敢见？观君之徳也曰庶改而鉴前恶乎？君若不鉴而长之，君不爱国，臣何有于死？死在司败矣，唯君图之！子西曰：使复其位，以无忘前败，君乃见之，夫勃鞮，则可以諌也，蓝尹亹，则不可以諌也，諌者有救而无怼，有规而无敎，有救而规之，虽奄竖，自比于伊，管有怼而教之，虽伊，管不比于奄竖，蓝尹亦幸而值昭王也，使值文公，则其复位，犹未可知也。何也？文公以奄竖为迩臣者也，迩臣进言，逹臣辍谟，是介子推所终，隐而不出者也，】。
【，然则邹浩陈瓘足与于正虑之事乎？曰：逺迩异地大小异，任固未可定也。审括不出，动而有获，其向敏中吕端乎？为迩臣不迩，于情为逺臣而逺于名逺于名而使上闻之，何也？曰：是亦有四方之虑焉，善虑者不諌，善諌者不陈，然则李沆，王曽不有四方之虑乎？曰：是皆古之君子也，使之游于綘军，则犹在韩厥，荀首之间也，】。
逺辞章第二十五
子曰：事君难进而易退，则位有序，易进而难退，则乱也，故君子三揖而进，一辞而退以逺乱也子曰：事君三违而不出竟，则利禄也；人虽曰不要，吾弗信也。
【天下之乱，皆生于利禄利禄之臣多则正虑之臣少正虑之臣少则四方祸败，上多所不知，蟊贼之生，不可得而禁矣，春秋之臣，自宋子鱼，鲁叔肸，曹子臧，吴季札而外亦多为利禄也，卫子鱄不为利禄而犹不免于乱，夫使世之臣子皆必为五公子者，则上无以使其臣下无以事其君，使世之臣子而无五公子者，则重地轻名，窃王通滥者，比比也，然则蘧伯玉子家羁不为利禄者也，而不见于春秋，何也？曰：是无以名为也，春秋之书名，皆近于乱者也，孝子弟，弟亦不获己而着也，若蔡季，纪季公子友，宋子衰是也，】。
【桓公】十有七年秋八月蔡季自陈归于蔡
【蔡季称字贤之也，何贤之蔡？桓公若将为宋宣公也，蔡季不为穆公，若将为公子目夷也，献舞未立，蔡季出于陈献舞已立三月而后归，归则献舞立矣，故蔡季逺于利禄者也，然则癸巳称，蔡桓侯，何也？曰：已简也，桓公之卒于六月丁丑，是七十七日矣，蔡季归，而公已薄，之不得厚速，之不得，缓嗣主为之客，不得争也，然则蔡季客乎？曰：客矣，知献舞之不可，而犹且为之，臣献舞卒于楚，而穆侯立于蔡，宗社不坠，乱贼不生，是谁为之？蔡季之为也，故春秋之所许，必有异许者焉，谓陈人之有奉，蔡季之请，諡者未之乎？知蔡季也，夫使蔡季请諡而绌。秩其君，则亦春秋之所诛矣，】。
【庄公】三年秋纪季以酅入于齐
【纪季贤于许叔乎？许叔入于许，而能乆有许也，纪季入于齐而不能乆于齐则无为贵纪季矣，然且春秋贤之，何也？曰：若曰纪侯，不如纪季之能执覉，靮以事大国也，酅入于齐而能杀齐之怒，则犹以伯叔兄弟存纪之祀，酅入于齐而不能杀齐之怒，则将以姑姊妹免兄之死也，然则纪侯之大，去其国是乎？曰：土地受之，天子宗庙，受之于祖，如之何其大去之也？曰：酅则有祀矣，纪何患乎无君？纪侯之于纪，季同徳也谷梁子曰：纪侯去国民之，从之，四年乃衰，惜乎其不在岐山之下也，然则春秋之贵，二季者，何也？曰：恶夫世之不为二季者也，臣弑其君，子弑其父弟弑其兄岂有它哉？利禄而已，君以利禄饵其臣，臣以利禄饵其君，三揖不已，则刀刄从之矣，】。
【闵公】元年秋八月公及齐侯盟于落姑
季子来归
【庆父杀子般，季子不能讨也，去而之陈，闵公立季子可以归，季子已杀其兄，不能讨贼，则势不可归，公及齐侯盟而归之，归而从政，又将舍贼，则是季子利禄者也，春秋讳其出奔，而书其来归，谓季子之非利禄也，三传之于季子，皆曰：嘉之也，喜之也，贲之初九，舍车而徒义弗乘也，其六五曰六五之吉，有喜也，夫季子何喜乎？鲁之喜，季子曰：季子归，庆父必革，行是鲁之所喜也，使庆父弑闵公，而季子又出奔，则无为贵季子矣，季子以僖公出于邾赂，莒人杀庆父于莒，故季子之陈，不为利禄也，之陈而归，不为利禄也，归而出于邾，不为利禄也，伐莒而获莒拏，不为利禄也，虽受费与汶阳之田，季子必曰臣之受此赏也，不如国家之宴，无事也，是季子之志也，】。
【文公】十有四年秋宋子哀来奔
【左氏曰宋髙哀为萧封，人以为卿，不义宋公而出，遂来奔，书曰：宋子哀来奔，贵之也，来则或贵之也，来奔，何贵乎？谓惧选而来也，异于逃来者也，为卿，而又惧选，何也？宋公子鲍将为君恶昭公于襄夫人，夫人将攻昭公，虽昭公亦知之也，司城荡卒，荡之子夀不敢为司城，请使其子意诸为之谓人曰：君无道为近官，惧及焉，弃官则族无所庇，子身之贰也，宁纾死于子，犹不亡族，及襄夫人攻杀昭公，荡意诸死之，又使荡虺为司马，宋子哀之志，亦犹之公孙夀之志也公孙夀曰吾宁纾死于子而庇吾之族髙哀曰：吾宁行矣，安能以子纾死，而又无救于国故髙哀之奔春秋之所贵也，春秋出奔十六，大夫其得以子称者髙哀而已，故公孙夀之志不如髙哀之志也，见夫以族之利禄易子之死者乎？权其穷也，以为司城，宁为封人】。
【，卫孙林父之将，逐献公也，并帑于戚，而见蘧伯玉曰：君之暴虐，子所知也，大惧，社稷之倾覆，将若之何？对曰：君制其国，臣敢奸之虽奸之庸知愈乎？遂行，从近闗出孙子乃败公徒而立，公孙剽及寗喜之，将复献公也，子鲜约之，敬姒主之，寗喜，又告蘧伯玉，伯玉曰：瑗不得闻君之出，敢闻其入，又遂行，从近闗而出夫蘧瑗之卷怀，可谓不利禄者矣，两闻其事，一再出闗而圣人不以为非，何也？权不足则不足以讨贼，不足以讨贼，则不足以弭乱，不足以弭乱，而杀其身，君子不为也，然则宋髙哀贤于蘧伯玉乎？夫亦各行其志也，】。
【定公元年，叔孙成子逆公之丧于干侯，季孙曰：子家子亟言于我，未尝不中吾志也，吾欲与之从政，子必止之，且听命焉，子家子不见叔孙易几而哭，叔孙请见子家子，子家子辞曰：覊未得见，而从君以出，君不命而薨，覊不敢见，叔孙使告之曰：公衍公为实，使羣臣不得事君，若公子宋主社稷，则羣臣之愿也。凡从君出而可以入者，将唯子是听，子家氏未有后，季孙愿与子从政，此皆季孙之愿也，使不敢以告，对曰：若立君，则有卿士大夫，与守在羁弗敢知，若从君者，则貌而出者，入可也，防而出者行可也，若羁也，则君知其出也，而未知其入也，羁将逃也，丧及壊隤公子宋先入，从公者皆至壊隤而反然则子家羁之不入，礼乎？可以入矣，从公之丧，不越在他国，然则事雠如何？曰：屏于墓道之南，捆屦织席，终身不食，季氏之食，然则季氏死，可仕乎？曰：父母之国也，何为其不可仕也，】。
【襄公】二十有三年冬十月乙亥，臧孙纥出奔邾。
【臧武仲之立悼子也，孟孙恶之，及孟孙死，季氏又立羯也，孟氏恶武仲谮于季孙曰：臧氏将为乱，孟氏将辟除，臧孙使正夫助之甲而从已，孟氏告季孙，命攻臧氏，乙亥，臧纥斩鹿门之闗以出奔邾。初，臧宣叔娶于铸，生贾及为继室，以其侄穆姜之姨子也，生纥长于公宫，姜氏乃立纥臧贾，臧为出于铸，及是武仲以大蔡致臧，贾曰：纥不佞，失守宗祧，敢告不吊，纥之罪，不及不祀，子以大蔡纳请其可，贾曰：是家之祸也，非子之过也，贾闻命矣，再拜受，使为以纳请为，遂自为也，臧孙如防，使来告曰：纥非能害也，知不足也，苟守先祀，无废二勲，敢不避邑，鲁为之立为也，乃致防而奔齐，夫子曰：臧武仲以防求为后于鲁，虽曰不要君，吾不信也。鲁自季友臧纥之后，世立少也，武仲以蔡与贾欲以自葢，而卒为为也，利禄之念，横于中，即杀嫡立庶，荡覆公室，犹且为之，何为其盟之而无辞也。邵雍曰：争也者，取利之端也，让也者，趋名之本也，利至则害，兴名兴则实丧利，至名兴而无害生，丧实之患，唯有徳者能之，然则钱若水张九成其足与于此乎？曰：是非难为也，三让而进，一揖而，五尺之童，犹且为之，至于大人，皓首而不能为者，舍子则不忍，离族则不可，终以身殉之，是荡孙夀所借其髙蹈也，】。
敬终章第二十六
子曰：事君慎始而敬终，子曰：事君可贵可贱，可富可贫，可生可杀，而不可使为乱。
【，然则春秋亦与郤至乎？曰：与其佀郤至者也，春秋之杀大夫，与大夫之自出奔者，未有深罪也，而深罪，夫与乱而不出，奔者与乱而不出奔，则是使人为乱也，然则春秋之不讨，栾书，中行偃何也？曰：是犹之师旷之言也，天之立君，岂其使一人，偃然肆于民上，晋厉自兴，乱而栾书，中行偃因之，桀，纣，幽，厉不以死谢过也，然则春秋之重，贵臣者何也？曰：春秋体天以天而视天下皆臣也，天子不得诛诸侯，则诸侯不得诛，大夫举国而弑其君，犹以天讨独夫也，然则栾书中行偃之罪轻，于赵盾与？曰：书偃为乱者也，赵盾使乱者也，春秋不讨为乱，而讨使为乱者，是春秋之义也，】。
【成公】十有七年冬，晋杀其大夫郤锜，郤犨郤至。
【晋之多杀大夫也，自栾郤之杀赵同，赵括始也，于是千载矣，晋厉公侈，多外嬖，反自鄢陵，欲尽去羣大夫而立其左右，胥童以胥克之废也，怨郤氏，而嬖于厉公，郤锜夺夷阳五田，郤犨、梏，长鱼矫而二子皆嬖于公，知栾书之欲癈郤至也，于是数譛三郤，厉公田先妇人而后卿佐，郤至奉豕，寺人孟张夺之，郤至射杀张公曰：季子欺，余胥童曰：必先三郤，族大多怨，去大族不偪，敌多怨有庸，公信之，郤锜欲攻公，郤至曰：人所以立信，知，勇也；信不叛君，知不害民，勇不作乱，失此三者，其谁与我？我之有罪，吾死后矣！若杀不辜，将失其民，待命而已，受君之禄，又聚党以争命，罪莫大焉！于是胥童帅甲八百，将攻郤氏，长鱼矫请无用众，抽戈结袵，伪为讼者，遂杀驹伯，苦成叔于榭，温季逃威及诸其车，乃杀之，皆尸于朝，胥童因刼栾书及中行偃也，请皆杀之，公曰：一朝而尸三卿，不忍益也，畏鱼矫曰：人将忍君臣闻乱，在外为奸，在内为宄，御奸以徳御宄以刑，徳刑不立奸宄并至，臣请行，遂奔狄，公使辞于书，偃曰：寡人有讨于郤氏，郤氏既伏其辜矣，大夫无辱书，偃再拜稽首曰：君讨有罪，而免臣于死，君之惠也，二臣虽死，敢忘君徳公因使胥童为卿，它日防于匠丽氏，栾书，中行偃遂执公，召士匄，士匄辞，召韩厥，韩厥辞，曰：昔吾畜于赵氏，孟姬之谮，吾能达兵，古人有言曰：杀老牛莫之敢尸，而况君乎？二三子不能事君，安用厥也！越月，乃杀胥童使程滑弑公于翼东门之外，以车一乘，迎悼公于周悼公八，而亦莫之讨也，故为君弑于其臣，而终莫讨者，晋厉公是矣，可杀可死，而不至于乱者，郤至是矣。然使三郤不死，必弑厉公，郤至之言，不如士匄，韩厥之信也，故不可使为乱，士匄，韩厥有焉，】。
【襄公】二十有一年秋晋栾盈出奔楚
二十有三年夏，晋栾盈复入于晋，入于曲沃，【栾盈者，范之出也，范鞅恶栾黡，以及栾盈盈之母犹赵庄姬也，诉盈于范宣子谓其将叛也，宣子逐之，尽杀其党，又再防诸侯于商，任于沙随，皆锢栾氏也，栾盈少而得，士不忘晋也，谋于齐为媵，藩者纳于曲沃，夜见胥午而告之，午曰：不可，天之所废，孰能兴之？吾非爱死，知不集也，盈曰：虽然，因子而死，吾无悔矣，伏之而享，曲沃人，乐作，午言曰：今也得栾孺子，何如？对曰：得主而为之死，犹不死也，皆叹有泣者，爵行又言：皆曰：得主，何贰之有？盈出徧拜之，遂帅曲沃之甲，因魏献子，以昼入綘，或告于范宣子曰：栾氏至矣，宣子惧，乐王鲋曰：奉君以走固宫，必无害也。栾氏多怨，子执民柄，又有利权，将何惧焉？王鲋使宣子墨衰冒绖，二妇人辇以如公，奉公以如固宫，范鞅逆魏舒，超乘而刼之，皆如公宫，韩、赵，中行无与栾氏者，栾盈复奔曲沃，乃杀栾盈，遂防栾氏以栾，郤之杀二赵也，不四十年而栾郤，俱防三卿，尸朝戮于赵宗，栾祁之口，庄姫是似，夫非天乎？以栾盈之能渐于礼义，可贫可贱，可生可杀，虽武子何过焉？而匠丽之难，醖酿反报，七世之族，一举而覆之，故春秋之所谓天无以异于人，所谓天春秋之所立，王无以异于人所立王者也，惜乎以范宣子之让，耄老而贪横，戮无辜，莫之敢白，则子女之言，宻而富贵之营，专宁负人，而不负于人之筭胜也，故晋之为乱者，栾；郤，范、中行同智也，】。
【定公】十有三年秋晋赵鞅入于晋阳以叛
冬晋荀寅士吉射入于朝歌以叛
【赵鞅之称叛，何也？利邑而擅杀使人乱者也，其使乱何也？赵鞅欲迁卫，人之在邯郸者，邯郸午未应命，赵鞅，遂杀之，邯郸，以是叛鞅，荀寅，士吉射，方与邯郸睦，将攻赵氏，董安于请僃之，赵鞅不可，曰：晋国有命，始祸者死，为后可也，于是范中行氏，先伐赵鞅之官，赵鞅奔晋阳，晋人围之，荀跞言于晋侯曰：君命大臣，始祸者死，载书在河，今三臣始祸，而独逐鞅，刑不均矣，请皆逐之，冬十一月，荀跞，韩不信，魏防多奉公以伐范，中行氏，弗克，二子将伐公，齐髙彊曰三折肱，知为良医，唯伐君为不可，民弗与也，我以伐君在此矣，三家未睦，可尽克也，克之，君将谁与？若先伐君，是使睦也，弗听，遂伐公，国人助公，二子败，奔于朝歌，荀寅，士吉射，则叛者也，赵鞅未叛者也，而先书叛何也？赵鞅之杀邯郸午，荀范必以叛，目赵鞅也，鞅不以此时自归于君，引擅杀之罪，待命于公宫，而僴然欲兴晋阳之甲，则鞅先为乱矣，即不兴晋阳之甲而击柝，自卫以待，荀跞之请，则犹之可使为乱也，故世之为乱者，无它曰恶，贱恶贫恶死，三者而已，恶贱而适以贱恶贫而适以贫恶死而适以死，又益之以乱，故乐王鲋之智，贤于髙彊之智髙彊之智贤于荀寅，士吉射之智也，】。
【，然则祝佗父申，蒯得为志士乎？齐庄公之难买举，州绰等皆死，祝佗父祭于髙唐至复命，不説弁而死于崔氏，申蒯侍渔者退，谓其宰曰：尔以帑免，我将死，其宰曰免，是反子之义也。与之皆死。曰：是可以无死也，君为不义，无复使为不义者，亦可以免矣。其唯晏子乎？崔氏杀鬷蔑于平隂晏子立于崔氏之门外，其人曰：死乎？曰：独吾君也乎哉？吾死也！曰：行乎？曰：吾罪也乎哉？吾亡也！曰：归乎？曰：君死，安归君民者，岂以陵民？社稷是主，臣君者，岂为其口实，社稷是养，故君为社稷死，则死之，为社稷亡，则亡之君为己死，而为己亡，非其私昵，谁敢仕之？且人有君而杀之，吾焉得死之？而焉得亡之？将庸何归？门启而入，枕尸股而哭，兴，三踊而出，人谓崔子：必杀之，崔子曰：民之望也，舍之得民夫，晏子之不为乱，易为也，然而晏子无泄冶之谊，无蘧瑗之知，负其空名以过乱门，于慎始敬终之义，则有所未逮也，】。
【，然则郑詹解扬蹶，繇得为仁人乎？曰：得为能臣矣，文公之伐郑也，以郑詹为将杀己也，郑人以名寳行成公弗许，曰：予我詹而还，师詹请往，郑伯弗许，詹固请曰：一臣可以赦百姓而定社稷，君何爱于臣也，郑人以詹与晋人，晋人将烹之，詹曰：臣愿获尽辞而死，固所愿也，公听其辞，詹曰天防郑祸，使淫观状，弃礼违亲，臣曰：不可，夫晋公子贤明，其左右皆卿才，若复其国，而得志于诸侯，祸无赦矣！今祸及矣，尊明胜患知也，杀身赎国，忠也，乃就烹，据鼎耳而疾号曰：自今以往，知忠以事君者，与詹同，晋侯乃令弗杀，厚为之礼而归之，郑人以詹为将军，詹亦可为慎，始敬终矣，以詹之知，岂复可使为不义者乎？】：
【解扬者，晋贤大夫也，楚子伐宋，宋告急于晋，晋侯将救之，伯宗曰：不可，虽鞭之长，不及马腹，天方授楚，未可与争，瑾瑜匿瑕，国君含垢，天之道也，君其待之，乃使解扬，如宋使无防，楚曰：晋师悉起，将至矣，郑人囚而献诸楚，楚子厚赂之，使反其言，不许三而许之，登诸楼车，使呼宋人而告之，遂致其君命，楚子将杀之，使与之言曰：尔既许不谷而反之，何故非我无信，女则弃之，速即尔刑，对曰：臣闻之，君能制命为义，臣能承命为信，信载义而行之为利，谋不失利，以卫社稷，民之主也，义无二信，信无二命，君之赂，臣不知命也；受命以出，有死无贰，又可赂乎？臣之许君，以成命也。死而成命，臣之禄也，寡君有信臣下，臣获考死，又何求？楚子乃舍之以归】。
【，楚子以诸侯及东夷伐吴，遽不设僃，吴人败诸鹊岸，楚子以驲至于罗汭，吴子使其弟蹶繇犒师，楚人执之，将以衅皷使问曰：女卜来吉乎？对曰：吉，寡君闻君将治兵于敝邑，卜之以守，曰：余亟使人犒师请行，以观王怒之疾徐而为之，僃尚克知之，兆告吉曰：克可知也。君若驩马好逆，使臣兹敝邑，休怠而忘其死，亡无日矣！今君奋焉，震电，冯怒，虐执使臣，将以衅皷则吴知所僃矣，敝邑虽羸，若蚤修完，其可以息师，难易有僃，可谓吉矣。且吴社稷是卜，岂为一人？使臣获衅皷，而敝邑知僃，以御不虞，其为吉孰大焉？国之守，何事不卜？一臧一否，其谁能常之？城濮之兆，其执在邲，今此行也，其庸有执志，乃弗杀，是犹之行人之辞也，未足以事君，足以事君者，其晋之狼瞫，楚之子期，子闾乎？晋襄公时，获秦囚使车右莱驹，斩之，囚呼，莱驹失戈，狼瞫执戈以斩囚，禽之，以从公乗遂以为右箕之役，先轸黜之，而立续简伯，狼瞫怒其防曰：盍死之？瞫曰：吾未获死所，其防曰：吾与女为难，瞫曰：周志有之，勇则害上，不登于明堂，死而不义，非勇也；共用之为勇，吾以勇求右，无勇而黜，亦其所也，谓上不我知，黜而宜，乃知我矣！子姑待之，及彭衙既陈，以其属驰秦师，死焉】。
【，楚子期者，楚子轸之，庶兄公子结也，楚子轸卒，让位焉，不受闘卒之乱，以王奔随，王在随宫之北，吴人在其南，必得王也，子期似王曰：以我与之，王必免，随人卜与之，不吉，乃舍子期及吴人退，子期割其心以与随人盟，白公之入，刼子期，子西于朝，子期曰：昔者吾以力事君，不可以弗终，扶豫章以杀敌而死，子闾者，王子啓也，昭王让位，五辞之而立惠王章及白公之入，欲以子闾为王，子闾不可，遂刼以兵子闾曰：王孙若安靖楚国，匡正王室，而后庇焉，啓之愿也，敢不聼从，若将专利以倾王室，不顾楚国，有死不能，遂杀之哉！子期，子闾可谓可杀，不可乱者矣，然则楚之贤者不有，市南宜僚乎？白公欲得五百人之士，问于石乞，石乞曰：不可得也。市南有熊宜僚者，得之可当五百人矣，乃从而见之，与之言説告之故辞，承之以劔，不动，白公曰：不为利謟，不为威惕，不泄人言以求媚者，乃舍而去之，夫合狼瞫，与熊宜僚，可当千人矣，其当千人者无它，谓其富贵，生死不足以动之也，张载曰：君子宁言之不顾，不防规于非义之信，宁身被困辱，不狥人以非礼之恭，宁孤立无助，不失身于可贱之人，夫是亦逺于乱矣，后之君子，其胡铨陈东，洪皓之伦，亦足以与，于此乎】。
厚事章第二十七
子曰：事君军旅不辟难，朝廷不辞贱，处其位而不履其事，则乱也，故君使其臣得志则愼虑而从之，否则孰虑而从之，终事而退，臣之厚也，易曰：不事王侯髙尚其事【，是可谓肥遯者乎？曰：是蛊之遯也，犹有事焉，终事而退，卑孙其志而髙尚其事是蛊之升者也，蛊之升以山与地而谓之髙尚何也？曰：山有位，而地无位也，有位而高虽髙必颠无位而髙乃升于天，故蛊之上九道之髙大者也，天下未有自为髙大而能髙大者也，然则不事王侯，而犹谓之曰：臣何也？天覆之下，无所逃臣也，无所逃臣，则无所逃事，君子孰虑而归于天，慎虑而栖于山，故有卑事而无卑，志有壊时而无坏，事君子所振，民育徳积小髙大其道亦繇此也，】。
【，然则介之推得为髙尚者乎？曰：是亦可谓孰虑者矣！世未有无难事而就显位者也，临河不盟，舅犯不来，吕冀不惊，勃鞮无功，之推虽勤，其能亲于竖头，须乎晋侯，赏从亡者，一曰不失礼节，一曰胼胝黧黒而之推无有，则是之推无难也；左氏曰：之推不言禄，禄亦弗及，之推曰献公之子九人，唯君在矣，惠懐无亲，外内弃之；天未絶晋必将有主，主晋祀者，非君而谁？天实置之，而二三子以为己力，不亦诬乎？窃人之财，犹谓之盗，况贪天之功以为己力乎？下义其罪，上赏其奸，上下相蒙，难与处矣！其母曰：盍亦求之？以死谁怼？对曰：尤而效之，罪又甚焉，且出怨言，不食其食，其母曰：亦使知之，君何？对曰：言！身之文也，身将隐，焉用文之？是求显也，其母曰：能如是乎？与女偕隐，遂隐而死，晋侯求之不获，以緜上为之田，曰：以志吾过，且旌善人，以之推之贤也，而名不厠，于五人之内，以成季之让也，而不之推于三徳之间以文公之厚也，亲师爻，収两雠人而之推独无与为明，谚曰：硗硗易缺，皦皦易汚，其介之推之，谓与】。
【，然则展禽髙尚者乎？曰：亦可谓厚终者矣，鲁无难事，则黜展禽也。有难事，则众与展禽也。问有位之事，则展禽贱也，问无位之事，则展禽贵也，齐孝公伐我北鄙，公使展喜犒师，使受命于展禽，齐侯未入竟，展喜从之，曰：寡君闻君亲举玉趾，将辱于敝邑，使下臣犒执事，齐侯曰：鲁人恐乎？对曰：小人恐矣，君子则否？齐侯曰：室如悬罄，野无青草，何恃而不恐？对曰：恃先王之命，昔周公太公股肱周室，夹辅成王，成王劳之，而赐之盟，曰：世世子孙无相害也。载在盟府，太师軄之，桓公是以纠合诸侯而谋其不协，弥缝其阙，而匡救其灾，昭旧职也，及君即位，诸侯望曰：其率桓之功，我敝邑用不敢保聚，曰：岂其嗣世九年而弃命癈职，若先君何？君必不然，恃此以不恐，齐侯乃还，异日有以赝鼎，丐季子之言者，季子不诺也，季子有事则不辟难，有位则不避贱，终其身无可得志者，而每多终事之虑，故季子所谓厚终者也，】。
【，然则烛之武可谓髙尚者乎？曰：亦可谓熟虑者矣，晋侯，秦伯之围郑，讨其无礼，且贰于楚也，晋军函陵，秦军汜南，佚之狐言于郑伯曰：国危矣，若使烛之武见秦君，师必退，公从之，辞曰：臣之壮也，犹不如人，今老矣，无能为也已。公曰：吾早不能用，子今急而求子，是寡人之过也，然郑亡，子亦有不利焉，许之，夜缒而出，见秦伯曰：秦，晋围郑，郑既知亡矣，若亡郑而有益于君，敢以烦执事，越国以鄙逺君知其难也，焉用亡郑以陪隣隣之厚，君之薄也，若舍郑以为东道主，行李之徃来共其乏困，君亦无所害，且君尝为晋君赐矣，许君焦，瑕，朝济而夕设版焉，君之所知也，夫晋何厌之有？既东封郑，又欲肆其西封，若不阙秦，将焉取之？阙秦以利晋，唯君围之，秦伯説与郑人盟，使杞子逢孙，杨孙戌之而还，是烛之武之不辟，难也，不辞贱也，垂老在下位，纾国家之急，而不尸其功，夫非熟虑而能如此乎？故介之推展季烛之武者，殊行异功，其不薄于国家之事则一也。然则谁为髙尚者，其唯吴季子乎】。
【襄公】二十有九年呉子使札来聘
【公羊子曰：吴无君，大夫，此何以有君？大夫贤季子也，何贤乎季子？让国也，其让国奈何？谒也？余祭也，夷昧也，与季子同母者四，季子弱而才，兄弟皆爱之，同欲立之，以为君谒曰：今若是迮而与季子国，季子犹不受也，请无与子，而与弟兄弟迭为君而致国乎季子？皆曰：诺。故诸为君者皆轻死为勇，饮食必祝曰：天苟有吴国，尚速有悔于予身，故谒也死，余祭也立，余祭也死，夷昧也立，夷昧也死，则国宜之季子者也，季子使而亡焉，僚者庶长也，即之，季子使而反，至而君之耳，阖庐曰：先君之所不与，子国而与弟者，凡为季子故也。将从先君之命与，则国冝之季子者也，如不从先君之命与，则我冝立者也，僚恶得为君乎？于是使专诸刺僚，而致国乎季子？季子不受，曰：尔弑吾君，吾受尔国，是吾与尔为簒也，尔杀吾兄，吾又杀尔，是父子兄弟相杀，终身无己也，去之延陵，终身不入吴国，故君子以其不受为义，以其不杀为仁，贤季子，则何以有君？有大夫，以季子为臣则冝有君者也，札者何？吴季子之名也，春秋贤者不名，此何以名？许夷狄者，不壹而足也，季子者所贤也，曷为不足乎季子？许人臣者必使臣，许人子者必使子也。公羊子之论，臣子则知春秋之义者矣，春秋之义，不贵书，弟与公子也，书季则疑于弟者也，骤进之使，得为人臣，使得为人子，虽比于楚椒，秦术无所不可也，然则季子聘国中变，季子不慎，虑熟虑与？曰：季子固虑之熟也，防伯仲雍之事，不可复为子期，子闾之情，无所复用，吴之为僚光者，正未有己也，吾不以身酿乱，得再世，防定所借多矣，季子躬耕，延陵隐不辞，贱期頥救陈，出不辟难，夫非慎虑熟虑，能使子弟再变，不倾其宗，不撄其身，夙往夙复，坦然无咎者乎？故季子者，所谓干蛊而终以髙尚者也季子来聘，见叔孙穆子説之谓穆子曰：子其不得死乎？好善而不能择人，君子务在择人，吾子为鲁宗卿，而任其大政，不慎举，何以堪之？旤必及子，遂聘于齐，説晏平仲谓之曰：子速纳邑与政，无邑与政，乃免于难，齐国之政，将有所归，未获所归，难未歇也，故晏子因陈桓子纳政与邑，是以免于栾髙之难聘于郑，见子产，如旧相识，与之缟带，子产献纻衣焉，谓子产曰：郑之执政侈，难将至矣，政必及子，子为政，慎之以礼，不然，郑国将败，适卫説蘧瑗史狗，史防公子荆公叔公子朝曰衞多君子未有患也自衞如晋将宿于戚，闻钟声焉，曰：异哉？吾闻之也，辨而不德，必加于戮，夫子获罪于君以在此，惧犹不足，而又何乐？夫子之任此也，犹燕之巢于幕上，君又在殡，而可乐乎？遂去之，文子闻之，终身不听琴瑟，适晋説赵文子韩宣子，魏献子曰：晋国其萃于三族乎？説叔向谓叔向曰：吾子勉之！君侈而多良，大夫皆富，政将在家，吾子好直，必思自免于患，以季子之慎虑，熟虑一至于此也，葢季子防归十八载，夷昧始卒，又十三载，始有専诸之旤季子之所匡持乆矣所慎虑之熟矣，所图终者厚矣，弑君之旤，何国蔑有？欲以五六十载，乱始正终，无氷霜之衅，非圣人而能之乎？然则季子熟虑，不知越之防吴，何也？曰：越多君子，吴无君子焉，君子虑国，终事而退，不悔其身，不辱其亲而已，夫颛顼炎农之后，今犹几存者乎？】。
【邵雍曰：任天下之事，易死，天下之事难死，天下之事易成，天下之事，难苟成之，又何计乎死与生也，如其不成，虽死奚益，况其有正与不正乎？与其死于不正，孰若生于正，与其生于不正，孰若死于正，在忠智者之一择焉，氏固可惜，贵乎成天下之事也，如败天下之事，一死何以塞责？生固可爱，贵乎成天下之事也，如败天下之事，一生何以收功能成天下之事，又不失其正而生者，其汉之留侯，唐之狄梁公乎？然则春秋亦许狄梁公乎？曰：不许，梁公也，何知其不许，梁公也？曰：于僖公元年，知之也】。
【僖公】元年冬十月壬午，公子友帅师，败莒师于郦，获莒拏。
十有二月丁巳夫人氏之丧至自齐
【公子友败，莒师讨庆父之党也，夫人去姜，谓其与乎乱也，夫人杀二子，庆父弑二君，齐桓公鲁季友执义而讨之，春秋不殁其事，而大其功，如使柽之防不书，齐侯郦之获，不大季友，则梁公可与也，柽之防既书，齐侯郦之获既大，季友，则是春秋不与梁公也，然则世无齐侯季友者，哀姜，又方：执命如之何？曰：熟虑而从之，终事而退，春秋之义也，虑之不熟，终之不退，则是春秋之所诛也，然则庄公之时，文姜生存二十一载，公子庆父，公子结，皆著名不删，而于文姜无讨者，何也？曰文姜，非弑桓公者也，鲁既寛齐则不得严于文姜公子溺之防，齐师而去，其公子，故使春秋书仁杰则必去，仁杰之官，五臣之从，文公十九载，而反晋国，义士犹或非之，又况其他者乎？然则吕夷简吕好问，可谓熟虑者乎？曰：亦可谓慎虑者矣，夷简之黜，母后好问之汚伪官，可谓慎虑乎？曰：夷简处易，好问处难，干蛊之义，葢犹未之学也。而况于髙尚者乎】。
顺命章第二十八
子曰：唯天子受命于天，士受命于君，故君命顺，则臣有顺命，君命逆，则臣有逆命，诗曰：鹊之姜姜，鹑之贲贲，人之无良，我以为君。
【此言，夫春秋之以天治王，以王治天下者也，诸侯不顺于王，则大夫不顺于诸侯家，臣不顺于大夫，君臣之义，动相仿也，诸侯曰：君大夫曰：主士三世，仕于大夫，则曰主君，诸侯，大夫，士皆受于天子，天子所不诛杀，诸侯不得而诛，杀之也，楚者僣乱之国也，八杀其大夫宜申公子侧，公子申壬夫追舒成，熊子比却宛也，然而春秋皆不许杀之，曰：虽不命于天子，亦皆有天子之义存焉，宋者先世之后也，三杀其大夫或名或不名，春秋皆不许其私刑，故春秋之义，以谓诸侯敢叛，天子则必自専杀大夫始矣，诸侯専杀大夫，大夫専杀士，士大夫不得以礼义与诸侯相正，则相率为逆命之事，故诸侯盟，王人则大夫盟，诸侯家臣盟，大夫积渐所底，不可复挽也，然则天下之制命者，唯天子独也，天王杀其弟佞夫，春秋犹起而正之，何也？曰：春秋者，天也，以天正王犹以春正正月也，故有正春者必无乱秋，春秋之义，正则四时之气序四时之气序则万物之性，理万物之性理而后帝天之命，可得而见矣。】。
【隐公】二年春公防戎于潜
秋八月公及戎盟于唐
四年秋，翚帅师防宋公，陈侯、蔡人衞人伐郑【，防戎者何？疏天子也，伐郑者何？党州吁也，防戎，而又盟之，于是数年戎伐，天子之使，鲁不敢问，则是鲁与戎者也，州吁弑君，不讨其罪，而复从之，伐郑，于是数年，公子翚弑君，宋、陈、蔡、卫，无有讨者，则是隐与州吁者也，隠与戎则不能禁，翚之不为戎，隐与州吁，则不能禁，翚之不为州吁，诗曰：尔之逺矣民胥然矣，尔之教矣，民胥效矣，隐公与公子翚之谓也，夫隐公未为不顺也。瑕罅生于中，而奸慝应之，易曰：履霜坚氷至，葢言顺也，顺之者吉，逆之者凶，顺逆之间，辨之不可不蚤也，】。
【庄公】二年夏公子庆父帅师伐于余丘
六年春王正月王人子突救衞
秋公至自伐衞
【翚两帅师不书，公子庆父帅师，而书公子夫谓共仲贤于羽父者，与其仲之贤受之，羽父者也。隐公宠羽，父以杀其身，庄公宠共仲以杀其子，夫谓共仲受之，羽父者，与受之于庄公也，庄公抗王命以纳卫朔，卫朔逐公子，黔牟而放之于周，春秋以救衞与子突以伐卫讨，庄公若此其顺也，朔杀两兄而抗天子，犹得以用四国之师，则庆父杀两君，以要人国，亦可以免。天子之讨矣，故庆父之不顺，庄公之力也。庄公忘雠，以事大国，庆父恃援以弑二君，故蔇之盟，与余丘之伐，两者共为知命也，】。
【文公】八年十月乙酉公子遂防雒戎盟于暴
十有六年六月戊辰，公子遂及齐侯盟于郪丘，十有七年夏，齐侯伐我西鄙，六月癸未，公及齐侯盟于谷。
【是仲遂也，受之，庆父者也。仲遂以立君之贵援也，齐舍无援，见杀于商人，叔姬无援，见执于齐国，使立国有援，虽篡弑为之，无害耳，以商人之恶，外不得于阎，邴内不得于公子元，是犹之窭薮也，而汲汲焉与之盟，不得于阳谷，而赂之于郪丘，几失之郪丘，而又寻盟之于谷，仲遂必曰：是大国之可畏也，身杀其君，执其国母，汚天子之使，辱宗国之女而莫之敢围也，诚得大国之援，身为商人，甘心耳，故杀赤及视，襄仲之志也，立宣公，以安敬嬴，季孙行父之志也，襄仲之于羽父，行父之于季友偶似之也，夫使文公有讨商人之心，行父有师，季友之志，而襄仲敢肆焉，如此乎齐，舍之立五月而书曰：弑君子赤之立，九月而书曰：子卒诚痛之也，诚哀之也，夫谓文公所贻，燕者若此也，无它慕，援之故也。诗曰：乃如之人也，懐昏姻也，大无信也，不知命也；其仲遂季孙行父之谓与】。
【昭公】八年秋搜于红
十一年五月甲申，夫人归氏薨，大搜于比蒲，【二十二年春，大搜于昌间，】。
【定公】八年冬从祀先公盗窃寳玉大弓
【是三家也，鲁地不加广而赋日益重，红之搜自根牟，至于商卫，革车千乘，于是侈其介士比嵗耀兵十年秋，三家伐莒，平子取郠始献俘，用人于亳社，十一年夏五国有大丧，而大搜于比蒲，内蔑君臣，以外挟东夷，其意以为邾，莒，见属则齐，晋，比大侈然有三，晋革命之心，曽未一年而南蒯畔费，晋人讨郠，身执君，辱诸大邑，家宰各捍主命，定公八年，阳虎窃寳玉大弓入于讙阳闗以叛十年，侯犯以郈叛，二卿帅师围之。几乎不克，故曰：君命顺则，臣有顺命，君命逆，则臣有逆命，是之谓也。然则天子受命于天，其所诛杀，无不顺者，儋括之难，委于五子，而书曰天王杀其弟佞夫，何也？曰：常棣之诗所为先觉也，周室之难，葢多于其兄弟焉，非独周室，天下之有权位者同，同双双，则皆常棣也，郑之有忽突卫之有衎，剽，莒之有展舆去疾，春秋皆无所去取，以示夫兄弟之命，受于天，先后之命，受于王，非夫有众所得，共乱也】。
【襄公】三十年夏天王杀其弟佞夫
【昭公】元年夏秦伯之弟鍼出奔晋
秋莒去疾自齐入于莒莒展舆出奔吴
【，莒之细也，不得比于卫，郑自兄弟视之，则无以异于齐秦也，天王杀其弟，而秦鍼奔晋则不杀者是也。展舆不杀，去疾而去，疾复入莒，则杀之者是也。杀不杀，皆为利禄也，非为兄弟，自天视之，则自管，蔡而隐，桓自隐桓而纠白自纠，白而衎剽突，忽无以异于齐之视鲁，鲁之视莒也，故春秋书曰：天王杀其弟佞，夫使周公见之，亦为之动色也，然则庄王放王子克于燕，是乎？曰：是也；贤于衞之放黔牟者也，】。
【昭公】二十有六年冬十月，天王入于成周，尹氏，召伯，毛伯以王子朝奔楚。
【定公】，十年冬，宋公之弟辰暨仲佗，石彄出奔陈。
十有一年春，宋公之弟辰及仲佗，石彄，公子地自陈入于萧以叛，【十四年秋，宋公之弟辰自萧来奔】。
【佞夫得以称弟王子朝不得以称兄，诸侯之兄穷于卫，絷诸侯之弟穷于宋辰，宋辰以无罪出奔，虽入萧奔鲁，犹书曰：宋公之弟陈黄以无罪出奔，虽奔楚，复入亦书，曰陈侯之弟，故谓诸侯之尊絶属者过也。天子受命于天，谊不得以伯叔兄弟系于天子，然天子之称同姓，必曰伯父，叔父，故天子得以伯父，叔父覆防同姓同姓，不得以伯父，叔父差等天子，然则春秋之重，言兄弟者，何也？曰：兄弟者五，伦之纲纪也，兄弟定，而君臣不争，兄弟定而父子式序，兄弟定，而夫妇不乱，兄弟定而朋友攸摄，自王子克王子頺叔带子朝以来之，皆兄弟也，故春秋所书十一，兄弟不及，吴楚而吴，楚友恭，有子期，子闾余祭夷昧，是春秋之所伤也，故春秋之所隠痛不一而足也。然则君命逆，则臣有逆命，不为共世子伋寿，楚太子建而发与，抑为孟文伯之不弛宅，申无宇之执，阍人发与？曰：春秋之义不一而足也。取其可以为训者，曰：自天子而下春秋，皆得以天治之耳，仰雍曰：天与人相为表里，天有隂阳人有邪正，君择臣，臣择君系乎人者也。君得臣，臣得君，非系乎人也，系乎天者也，知其所系乎天者，以各正其命，虽君不得而系之矣，是伊尹周公之道，非后世所得而与也，然则春秋之道，大于伊尹，周公子曰：春秋天也，何伊尹，周公之有】。
淡成章第二十九
子曰：君子不以辞尽人，故天下有道，则行有枝叶，天下无道，则辞有枝叶，是故君子于有丧者之侧，不能赙焉，则不问其所费于有病者之侧，不能馈焉，则不问其所欲，有客不能馆，则不问其所舍，故君子之接如水，小人之接如醴，君子淡以成，小人甘以坏，小雅曰：盗言孔甘，乱是用餤。
【是谓齐，鲁；晋，郑之事，与齐之夸诈，晋之贪赂枝叶，甘醴之所从生也，郑则有辞，而鲁无辞焉，鲁卫之君子，其犹尚质者，与子家羇之，质又不如寗，武子之文也，夫如子，犹士鞅之言，则谓之盗；言也矣，】。
【昭公】二十有五年齐侯唁公于野井
【左氏曰：公孙于齐，次于阳州，齐侯唁公于野井，礼也，将求于人，则先下之，礼之善物也，齐侯曰：自莒疆以西，请致千社，以待君命，寡人将帅敝赋以从执事，唯命是听，君之忧，寡人之忧也，公喜，子家子曰：天禄不再，天若祚君，不过周公，以鲁足矣，失鲁而以千社为臣，谁与之立？且齐君无信，不如蚤之，晋弗从，晋亦以是不力于公，公羊子曰：齐侯唁公于野井，曰：柰何？君弃鲁国之社稷，眧公曰：丧人不佞，失守鲁之社稷，执事以羞，再拜颡，庆子家驹曰：庆子免君于大难矣，子家驹曰：臣不佞，防君于大难，君不忍加之，鈇锧，赐之以死，再拜颡髙子执箪食与四脡脯，国子执壶浆，曰：吾寡君闻君在外，馂饔未就，敢致糗于从者，昭公曰：君不忘吾先君，延及丧人，锡之以大礼，再拜稽首，以袵受髙子曰：有夫不祥，君无所辱大礼，昭公葢祭而不尝，景公曰：寡人有不腆先君之服，未之敢服；有不腆先君之器，未之敢用，敢以请，昭公曰：丧人不佞，失守鲁之社稷，执事以羞，敢辱大礼？敢辞，齐侯再致之，昭公曰：以吾宗庙之在鲁也，有先君之服，未能以之服，有先君之器，未能以之出，敢固辞，齐侯三致之，昭公曰：丧人其何称？景公曰：孰君而无称，昭公于是嗷然而哭，诸大夫皆哭，以人为菑，以幦为席，以鞍为几，以遇礼相见，孔子曰：其礼与其辞足观矣。是所谓枝叶之辞也，】。
【昭公】二十有六年夏，公围成，秋，公防齐侯，莒子，邾子，杞伯盟于鄟陵。
【齐侯不围成，而使公围成，则无为贵盟矣，子犹受货于季氏，言于齐侯曰：羣臣不尽力于鲁君者，非不能事君也，然据有异焉，宋元公为鲁君如晋，卒于曲棘，叔孙婼，求纳其君，无疾而死，不知天之弃鲁耶？抑鲁君有罪于鬼神，故及此也，君若待于曲棘，使羣臣从鲁君以卜焉，若可师有济也，君而继之，若其无成，君无辱焉，齐侯从之，使公子鉏帅师从公，鲁成僃而后告战于炊鼻，犹之戱也，是秋，乃盟于鄟陵，三小国者之视齐师，亦无所寘，其櫜鞬矣，故鄟陵之盟，亦犹之扈也，扈则所谓盗言也】。
【昭公】二十有七年，秋，晋士鞅，宋乐祁犁衞北宫喜，曹人，邾人，滕人防于扈。
【左氏曰：秋，会于扈，令戍周，且谋纳公也，宋卫皆利，纳公固请之，范献子取货于季孙，谓司城子梁与北宫贞子曰：季孙未知其罪，而君伐之，请囚，请亡于是乎不获，君又弗克，而自出也，夫岂无僃而能出君乎？季氏之复，天救之也，休公徒之怒，而啓叔孙之心，不然，岂其伐人而説甲执冰以游，叔孙惧，旤之滥而自同于季氏，天之道也，鲁君守齐三年而无成，季氏甚得其民，淮夷与之，有十年之僃，有齐，楚之援，有天之赞，有民之助，有坚守之心，有列国之权而不敢宣也，事君如在国，故鞅以为难，二子皆图国者也，欲纳鲁君，鞅之愿也，请从二子以图鲁无成，死之二子惧，皆死，乃辞小国，而以难复甚矣！士鞅之辞，小国也，安得此枝叶之言，而称之】。
【昭公】二十有九年春齐侯使髙张来唁公
三十有一年春，季孙意如防，晋荀跞于适歴，夏，晋侯使荀跞唁公于干侯。
【晋侯将以师纳公，范献子曰：若召季孙而不来，则信不臣矣，然后伐之，若何？因使告季孙曰：子必来，我受其旡咎季孙乃会荀跞于适厯，荀跞曰：寡君使跞谓吾子何故出君有君，不事周有常刑，子其图之！季孙练冠麻衣跣行伏而对曰：事君臣之所不得也，敢逃刑命，君若以臣为有罪，请囚于费，以待君之察也，亦唯君，若以先臣之故不絶季氏而赐之死，若弗杀弗亡，君之惠也，死且不朽，若得从君而归，则固臣之愿也。敢有异心，夏四月，季孙从知伯如干侯，子家子曰：君与之归一，慙之不忍，而终身慙乎？公曰：诺，众曰：在一言矣，君必逐之，荀跞以晋侯之命唁公，且曰：寡君以君命讨于意如，意如不敢逃死，君其入也！公曰：君惠顾先君之好，施及亡人，将使归粪除，宗祧以事君，则不能见夫人，己所能见夫人者，有如河，荀跞掩耳而走，曰：寡君其罪之恐，敢与知鲁国之难，臣请复于寡君，退而谓季孙，君怒未怠，子姑归祭，子家子曰：君以一乘入于鲁师，季孙必与君归，公欲从之，从者胁公，不得归公，是以殁于干侯，荀跞之甘言其犹愈于范鞅者与？曰：皆盗言也，君怒未怠，子姑归祭，祭者，主鬯之事也，使意如主鬯，则公终不复也。然则意如之，请囚请逃，从之，不亦纾乱乎？曰：是亦所谓盗言也，公之在干侯，平子每嵗买马具从者之衣，履而归之，于干侯公执归马者，卖之，乃不归马，卫侯来献其乘马，曰：啓服堑而死，公将为之椟，子家子曰：从者病矣，请以食之，乃以帏裹之公，赐公衍羔裘，使献龙辅于齐侯，遂入羔裘，齐侯喜，与之阳谷，然则齐之甘言其犹愈于晋者与？曰：晋盟主也，齐非盟主也，齐得以纳公，犹必取之，晋齐不得纳公，则必晋是视也髙张之唁公，称曰：主君齐侯之享公，欲使内主也，则是初不纳公也，然则子家覉之不使于晋，何也？曰：晋之政在于六卿，六卿之政，在于士鞅，始出而归晋，则季之赂未入，季之赂未入，则鲁得与晋争义，李之赂已入，则鲁不得与晋争利也，方在野井，臧眧伯率从者将盟，载书曰：戮力一心，好恶同之信，罪之有无，缱绻从公，无通外内，以公命示子家子，子家子曰：如此，吾不可以盟，羁也不佞，不能与二三子同心，或欲通内外，或欲去君而以为皆有罪，二三子好亡，恶定焉可同也？通外内而去君，君将速入，防君于难，罪孰大焉？弗通何为？乃不与盟，然则子家子之不通外内，何也？曰：公违之，公徒守之，请入晋不可，请待命于晋，竟不可请乗马以入鲁，师不可，公徒皆盗也，而公信之诗曰：君子信盗，乱是用，然则春秋之恶，盗言为恶，季孙乎恶齐，晋乎？曰：恶；齐，晋也，君子问欲则就馈问舍则就馆，以同盟之君，播越七年，而敝履弃之，莫之省视使髙张士鞅荀跞之徒，以甘言取货其间，是之不君也，以视桓公乗马三百以立，卫侯夫以彼为如水者乎？】：
【昭公】十有一年夏四月丁巳，楚子防诱蔡侯般，杀之于申，楚公子弃疾帅师围蔡。
【，楚子在申，召蔡灵侯，灵侯将往，蔡大夫曰：王贪而无信，唯蔡于憾，今币重而言甘，诱我也，不如无往，蔡侯不可，三月丙申，楚子伏甲而飨蔡侯，醉而执之，夏四月丁巳，杀之，刑其士七十人，于是弃疾帅师圗蔡，韩宣子问于叔向曰：楚其克乎？对曰：克哉！蔡侯获罪于其君，而不能其民，天将假手于楚以毙之，何故不克？然肸闻之，不信以幸不可再也，楚子奉义以讨于陈曰：将定而国，陈人听命，而遂县之，今又诱蔡而杀其君，以围其国，虽幸而克，必受其咎，弗能乆矣桀克有缗，以丧其国，纣克东夷而损其身，楚小位卑而亟于二王，能无咎乎？天之假助不善，非祚之也，厚其凶恶而降之罚也。譬之如天，五材尽用，是以无拯，诗曰：枝叶未有害，本实先拨，是之谓乎】。
【哀公】四年夏晋人执戎蛮子赤归于楚
【，楚人既克夷虎，乃谋北方，为一昔之期，袭梁及霍围蛮氏溃，蛮子赤奔晋隂地楚司马起狄戎以临上，雒使谓隂地大夫士蔑曰：晋，楚有盟，好恶同之，若将不癈，寡君之愿也，不然，将通于少习以听命，士蔑请于赵孟，赵孟曰：晋国未宁，安能恶于楚，必速与之，士蔑乃致九州之戎，将裂田以与蛮子而城之，且将为之卜，蛮子听卜，遂执之，与其五大夫，以畀楚师于三戸楚司马致邑，立宗焉，以诱其遗民，遂尽俘以归，赵孟之诱戎，子犹楚子之诱蔡侯也，楚子之诱蔡侯为之书，月书日，书人书地，至于晋而略矣，晋之不称，诱执以为效楚者也，效楚而归于楚，犹莫归恶于楚也，惜乎戎蛮子之无重赂于晋也，有重赂于晋，则泝江奔命者未睱，为少习之致也，】。
【邵雍曰：天下将治，则人必尚行也，天下将乱，则人必尚言也，尚行则笃实之风行焉，尚言则诡谲之风行焉，天下将治，则人必尚义也，天下将乱，则人必尚利也，尚义则谦让之风行焉，尚利则攘夺之风行焉，三王尚行者也，五覇尚言者也，尚行者必入于义也，尚言者必入于利也，义利之相去，何若逺也夫五覇之若，桓公犹为尚行也，防谭灭，遂未有盗，言防鄣迁阳，未有盗行，葢至于伐原，示信而后盗名也，然则后世之盗名者，亦皆盗言乎？曰：皆盗言也，盗言必甘，正行必淡，自诗书枝叶而外，得其原本者，其惟徐积，陈师道孔刘宰之流乎？其行静而深，其为学也，质而不诵】。
作忠章第三十
子曰：君子不以口誉人，则民作忠，故君子问人之寒则衣之，问人之饥则食之，称人之善，则爵之国风，曰：心之忧矣，于我归説。
【若是乎？君子之恶，蔽贤也，恶知贤而不举，恶举贤而不先也，孙叔敖，百里奚之用于秦，楚亦善举也，而不着于春秋，其着于春秋者，唯管仲郤缺耳，桓公自莒反于齐，使鲍叔为宰，辞曰：臣，君之庸臣也，君加惠于臣，使不冻馁，则是君之赐也，若必治国家者，则管夷吾乎？臣之所不若夷吾者五，寛惠柔，民弗若也；治国家不失其柄，弗若也，忠信可结于百姓，弗若也，制礼义可法于四方，不若也执枹，皷立于军门，使百姓加勇焉，弗若也？桓公曰：夫管夷吾射，寡人中钩，是以濵于死，鲍叔对曰：夫为其君动也，君若宥而反之，夫亦犹是也。乃请于鲁，欲生得而戮之，庄公束缚以与齐，齐使受而退，比至三衅，三浴之，桓公亲迎之于郊，授之以政，立为仲父，】。
【臼季使，舍于冀野，冀缺耨，其妻馌之，敬，相待如賔，从而问之，冀芮之子也，与之归，既复命，而进之曰：臣得贤人，当以告文公曰：其父有辜，可乎？对曰：国之良也，防其前恶，是故舜之刑也殛鲧，其举也兴禹，今君之所闻也，齐桓公亲举管敬仲，其贼也，公曰：子何以知其贤也，对曰：臣见其不忘敬也，夫敬徳之恪也恪于徳以临事其何不济？康诰曰：父不慈，子不祗，兄不友，弟不共，不相及也，诗曰：采葑采菲，无以下体，君取节焉可也？文公乃以缺为下军大夫，世之进贤如鲍叔，臼季者，则亦鲜矣。管仲与郤缺皆雠也，而负其才徳以处于野，即濳光匿影，犹恐不保也，而举者不以为嫌，用者不以为疑，故二公之覇亦皆有舜，禹之义焉，非鲍叔，臼季则不及此也，】。
【，然则鲍叔举管仲，而管仲所举不见于春秋，何也？曰：管仲所举不如管仲者也，管仲相三日而定，政三月而论，百官曰升防揖让，进退习闲，辨辞之刚柔，臣不如隰朋，请立为大行，垦草辟土，聚栗众多，尽地之利，臣不如寗；咸请立为大司田，平原广牧，车不结辙，鼓之而三军之士不旋踵，视死如归，臣不如王子城父，请立为司马，决狱折中，不杀不辜，不诬无罪，臣不如賔；胥无请立为天司理，犯君顔色进谏必忠，不避死亡，不挠富贵，臣不如东郭牙，请立以为大谏，此五臣者，亦皆贤人也，而才不如管仲，故管仲虽授之官，犹之口誉之也，成季之所荐，狐偃，先且居箕郑，胥婴先都，栾枝先轸，胥臣皆才，亚于赵衰也，故赵衰之名，独着于春秋，然则齐无贤与？曰：以齐之大，何为其无贤也，管子之制，内政也，正月之朝，乡长复事，君亲问焉，曰：于子之乡，有居处好学，慈孝于父母，聪慧质仁，发闻于乡里者，有则以告。有而不以告者，谓之蔽明，其罪五。有司已于事而竣。又亲问焉，曰：于子之乡，有承勇股肱之力秀出于众者，有则以告。有而不以告，谓之蔽贤，其罪五。有司已于事而竣。又亲问焉，曰：于子之乡，有不慈孝于父母，不长弟于郷里，骄躁淫，不用上令者，有则以告。有而不以告，谓之下比，其罪五。五属大夫复事，公之问之，亦犹是也。夫桓公岂以口誉人者乎？何其无举贤之名也，桓公而外，惟晋悼公乎？】：
【悼公之知人也，知人而能用人也。初，朝于武宫，定百事，立百官，育门子，贤良兴旧族，荐积徳振淹滞年过七十者，公亲见之，称曰王父，王父不敢不承，既即位，乃使吕宣子佐下军曰：邲之役，吕锜佐知庄子于上军，获楚公子谷臣与连尹襄老，以免子羽，鄢之役，亲射楚王而败其师，以定晋国而无后，其子孙不可不崇也，使彘恭子将新军，曰：武子之季文子之母弟也，武子宣法以定晋国，文子勤身以定诸侯，二三子之徳其可忘乎？故以彘季屏，其宗使令狐文子佐之，曰：昔克潞之役，秦来图败晋功，魏颗以其身郤秦师于辅氏，亲止杜回，其勲铭于景钟，至于今不育，其子不可不兴也，左氏又曰：君知士贞子之帅志博闻而宣惠于教也，使为大傅知右行辛之能以数宣物定功也，使为司空，知栾纠之能御，以和于政也，使为戎御，知荀宾之有力而不也，使为戎右，栾伯请公族大夫，公曰：荀家惇惠，荀、禬，文敏黡也果敢，无忌镇靖使，四人者为之，夫膏粱之性难正也，故使惇惠者教之，使文敏者道之使，果敢者论之，使镇静者修之，惇惠者教之，则偏而不倦，文敏者，道之则婉而入，果敢者谂之，则过不隐，镇静者修之，则壹兹四人者为公族大夫，知祁奚之果而不淫也；使为元尉，知羊舌軄之聪敏肃给也，使佐之，知魏綘之勇而不乱也，使为元司马，知张老之知而不诈也，使为元侯，知铎遏防之，恭敬而信，彊也，使为舆尉，知籍偃之，敦率旧軄也，使为舆司马，知程郑之端而不淫，好谏而不隐也，使为赞仆，始合诸侯于虗朾以救宋，使张老延誉于四方，以观道逆，吕宣子卒，以赵文子为文也，而能恤大事，使佐新军，故如悼公之知人也，虽虞廷之弼谐矣，遇焉，使其乘昌时食醇，气与太上主，臣虽奏云门而和咸池，未为不可也，故如齐桓公，晋悼公者，亦可谓能作忠者矣，然则祁奚晏婴不足以与于此乎？曰：祁奚举其子则不得不举其雠，春秋之世，公族为政，子弟翘秀，生为卿大夫所贵，举贤者为扬侧陋也，为渫寒冽也，午也，而贤不俟祁奚之举之也，晏婴之食客，四公子之引也，称其大良。止于越石，父无一士焉，以正栾髙陈鲍之难，夫犹托名于众而取誉于人者也，张载曰：君子之于天下达，善达不善，循理者共悦之，不循理者共攻之，是不如扬善，隐恶之约也，善可达不善，不可达达，善达不善则乱矣，君子闻过，则如恐伤人，见贤则如恐不及，世之小人，举劣以彰其巧，举昬以表其智，若李林甫之荐，陈希烈吕夷简之荐，张士逊是也，以口誉人，犹贤乎己，】诺责章第三十一。
子曰口惠，而实不至，怨菑及其身，是故君子与其有诺责也，宁有已怨，国风曰：言笑晏晏，信誓旦旦，不思其反，反是不思，亦已焉哉！
【是犹为鄟陵之盟与？曰：犹为鄟陵之盟也，春秋之哀宗国，责诸侯不一而足也。齐桓公大防十五通盟者十，未有朝举而暮，渝之者也，鄟陵之举，勤五国之兵而骤散于士，鞅之一言，是亦不思矣，天道旋复物极，乃反溴梁而后大夫，専制六卿之主，防为家人葢亦有告于齐，告于鲁，而莫适与谋者范，中行，知氏则亦犹是也。范防先谲而防先亡，晋防先裂齐亦次之，故怨菑之至，则自扈鄟陵始也，亦自扈鄟陵而终矣。然则鄟陵之败，盟何始之曰：自蒲之盟始也，蒲而后夷仪，夷仪而后澶渊，厥憗平丘，乃哀矣，蒲之责归田，澶渊之遗，宋馈口惠而实不至，是春秋之所讥也。】。
【成公】，八年春，晋侯使韩穿来言汶阳之田，归之于齐，九年春，公会晋侯，齐侯，宋公，卫侯、郑伯、曹伯，莒子，杞伯，同盟于蒲。
【汶阳之田，分齐田也，济西之田，齐以归鲁而汶阳之田，鲁不归齐，鲁亦未为得也。然已贺战胜矣，晋与之，而晋夺之，则是鲁不制也，且是鲁之故田也，无取于齐，而晋借手焉，韩穿之归，季文子饯之，私曰：大国制，义以为盟主，是以诸侯懐徳畏讨无有贰心，谓汶阳之田，敝邑之旧也，而用师于齐，使归诸敝邑，今有贰命曰：归诸齐，信以行义，义以成命，小国所望，而懐也信不可知，义无所立，四方诸侯，其谁不解体？诗曰：女也不爽，士贰其行，士也罔极，二三其徳七年之中，一与一夺，二三孰甚焉？士之二三，犹丧妃耦，而况覇主覇，主将徳是以而二三之，何以长有诸侯乎？诗曰：犹之未逺是用大谏，行父惧，晋之不逺犹而失诸侯也，是以敢私陈之，明年，诸侯将贰于晋，晋人惧，乃会于蒲，以寻马陵之盟，季文子谓范文子曰徳则不竞，寻盟何为？范文子曰：勤以抚之，寛以待之，坚彊以御之，明神以要之，柔服而伐贰，德之次也，夫范文子犹有信誓之思乎？易曰：中孚，信也，信者反之，复之而皆中孚也，信不可反，反不可复，亦无为贵信矣，是行也，将始防吴，而吴人不至，故唯吴为不与语，信也】。
【襄公】二十有五年夏，公会晋侯，宋公，防侯，郑伯，曹伯，莒子，邾子，滕子，薛伯、杞伯，小邾子于夷仪。
秋八月己巳诸侯同盟于重丘
【夷仪之役，于是再防矣，晋将报齐朝歌之役而再勤，诸侯济自泮，防于夷仪，齐人以庄公之弑，为晋报也，使隰鉏请成庆封如师，男女以班赂晋侯以宗器，乐器，自六正五吏三十，师三军之大夫，百官之长，正师旅及处，守者皆有赂，晋侯许之，使叔向告于诸侯，公使子服惠伯对曰：君舍有罪，以靖小国，君之惠也，寡君闻命矣，于是将纳卫侯也，同盟于重丘，赵武念诸侯之勤也，令薄诸侯之币而重其礼，穆叔见之，谓穆叔曰：自今以往，兵其少弭矣！齐崔庆新得政，将求善于诸侯，武也知楚令尹，若敬行其礼，道之以文辞，兵其可以弭是可为嘉盟矣，而君子谓之旦旦，何也？前年八月，夷仪方防阻水而反，今兹再会，齐复弑君，舍贼不讨，而纳赂以勤，诸侯将为同盟，奚辞乎以伐齐则不讨，崔杼以纳卫则不讨孙林父，而欲以弭兵谢天下之诸侯，是亦所谓口惠也，盟主费其口，惠诸侯丧其实赋，大义不章，而贿赂公行，亦自是始也。】。
【襄公】三十年冬，晋人，齐人，宋人，卫人，郑人，曹人，莒人，邾人，滕人，薛人，杞人，小邾人防于澶渊，宋灾故，【为宋灾故，诸侯之大夫谋归宋财，冬十月，叔孙豹会晋赵武，齐公孙虿，宋向戌，卫北宫佗，郑罕虎及小邾之大夫，防于澶渊，既而无归于宋，故不书其人，君子曰：信其不可不慎乎？澶渊之防，卿不书，不信也，夫诸侯之上卿，会而不信，宠名皆弃，不信之不可也如是。诗曰：文王陟降，在帝左右，信之谓也，谷梁子曰：会不言所为，其曰宋灾故，何也？不言灾故，则无以见其善也，其曰人，何也？救灾以众，何救焉！更宋之所丧败也，澶渊之会，中国不侵夷狄，夷狄不入中国，无侵伐者八年，晋赵武，楚屈建之力也，然则八年弭兵，非向戌之力乎？曰：向戌何力之有刚之所摧者，柔也，势之所绌者，让也；晋，楚争盟，天下始兵，宋之盟，晋以盟主，让于屈建虢之会，楚以旧书加于载牲，楚既得志，则搏闘少衰，天下之诸侯，亦可以无事矣。故八年之弭兵，非为存宋之故也。尊楚之故也。存宋而为口惠，犹可言也，尊楚而为丧，实不可言也，旦旦之信誓，何贵焉？然则兵不可弭与？曰：武王之建櫜，则有所以也。天下清明，干戈不试，故其诗曰：载戢干戈，载櫜弓矢，我求懿徳肆于时夏，自溴梁而后江，汉，冯陵吴越始，竞为诸大夫者，懿徳之不求而以时夏绌于蛮荆，宋之两防是不可以已乎？故杞宋均肄也，杞之不可城，犹宋之不可覇也，宋襄讲覇，而石鴧着灾，向戌弭兵，而渐台俱烬，故祝融者，楚之始封也，商丘者，大火之墟也，炎炎相寻，其燧自焚，书曰：若火之燎原，不可向迩，其尚可扑，防十二国之大夫，则皆燎原者也，燎原无人焉，故因而人之，然则城杞之不人之何也？曰：城杞细者也，澶渊大者也，城杞从晋澶渊从楚反，是不思亦已焉哉？】！
【昭公】十有一年秋，季孙意如会晋韩起，齐国弱，宋华亥，卫北宫佗，郑罕虎，曹人，杞人于厥憖。
【左氏曰：楚师在蔡，晋荀吴谓韩宣子曰：不能救陈，又不能救蔡，物无以亲，晋之不能，亦可知矣。己为盟主，而不防亡国，将安用之？秋防于厥憖，谋救蔡也，郑子皮将行，子产曰：行不逺不能救蔡也，蔡小而不顺，楚大而不徳，天将弃蔡以壅楚盈而罚之，蔡必亡矣，且丧君而能守者鲜矣，楚子三年，其有咎乎？美恶周必复，楚子之恶周矣，晋人，于是使狐父请蔡于楚，楚人弗许，诸侯乃还，夫是所谓口惠而实弗至者乎？贯之防江黄来盟，及楚防黄，桓公弗救，桓公亦所谓口惠者乎？曰：桓公之时，身勤诸侯，不以将帅临于与国内有淮夷之防，外有狄卫之，患其不得救黄势也，晋以四千乘要十二国，俛首以事楚师，防隣之不能，而又请命焉。故厥憖之防，春秋之所耻也。】。
【昭公】十有三年秋，公防刘子，晋侯，齐侯，宋公，卫侯、郑伯、曹伯，莒子，邾子，滕子，薛伯、杞伯，小邾子于平丘，八月甲戌，同盟于平丘，公不与盟。
【先年晋侯之享齐侯也，举矢分儁齐，晋将竞于是将寻盟，齐人不可，晋侯使叔向告刘献公曰：齐人不盟，将若何？对曰：盟以底信君，苟有信，诸侯不贰，何患焉？告之以文辞，董之以武师，虽齐不许，君庸多矣，天子之老，请帅王赋，元戎十乘，以先啓行，于是晋将讨齐，齐人惧，乃请盟，叔向曰：诸侯有问矣，不可以不示众，八月辛未，治兵建而不斾，壬申，复斾诸侯畏之，邾人，莒人愬于晋曰：鲁朝夕伐我，几亡矣，我之不共，鲁故之以晋侯不见公，使叔向来辞曰：诸侯将以甲戌盟，寡君知不得事君矣！请君无勤，子服惠伯对曰：君信蛮夷之诉，以絶兄弗之国，弃周公之后，亦唯君，寡君闻命矣，叔向曰：寡君有甲车四千乘在，虽以无道行之，必可畏也，况其率道，何敌之有？鲁人惧，聴命，是以外盟而执季孙于苕丘，夫叔向其有叔鱼之心乎徳之不务而挟王使以示武于宗国，其始曰威，齐也，而继以讨鲁，齐桓之召陵，晋文之葵兵，晋悼之亳北，其所外楚，以奨王室者，岂谓此乎？诗曰：不思其反，反是不思，叔向之谓也？】：
【，然则春秋之恶，盟誓也，自清丘而始乎？曰：清，丘惧盟也，惊网之鱼，诅于洳沮，负矢之兽，誓于原野，楚既入陈，围郑，败晋灭萧，使诸侯聚而号，盟则已怯，故使羣大夫盟之曰：不得已也，夫犹有恤病，讨贰之意焉。然则卫之败盟，何也？曰：陈既受兵，而宋又伐之，卫之救陈未失，为恤病也，宋之伐陈，无救于萧而卫之救陈，未贰于楚，晋又从而讨卫，必杀其大夫卫又从而杀孔，违以説于晋故赏罚之失中，怒哀之乱，节未有甚于清丘者也，若夫盟誓之已数口，惠之实违，十二公之中，隐桓为甚，故清丘之盟，春秋有不暇讨也，】。
【，然则楚败夏盟，而诸大夫之共会师也，孰始之乎？曰：自文公三年，伐沈始也，沈以蕞尔不与，会盟南服于楚，则亦已矣，而晋连六国之师以入其境，而逃其人民，于是楚人摅愤而图江，晋师无力，狼渊失郑厥貉，失蔡诸侯，始用震虩，同盟于新城，而陈始入，楚卒不可反，故新城之盟，盟之至正者也。而晋以赵盾盟，七国之诸侯，春秋亦无所取也。故春秋之不与盟誓，以虞夏正，殷，周之道也，然则隐桓之间盟誓，二十皆无有善者乎？曰：皆口惠也，口惠而实不至，神明之所恶也，然则隐劣于桓者，与十年而九，防数殷于桓始于邾仪父，则皆未受命也，终于浮来，则犹之渎盟也？曰：隐未正名，而正实其盟，信于人，桓乱实而正名，其盟不信于己，故自稷之防成而天下无防折之，盟成而天下无盟，春秋之讨防盟，则必于鲁桓始焉，如之何其以隐劣于桓也，故旦旦之诗，亦为鲁桓公诵之也，】。
【桓公】十有一年秋，柔防宋公，陈侯、蔡叔盟于折公，防宋公于夫钟。
冬十有二月公防宋公于阚
十有二年，【夏六月壬寅，公会杞侯，莒子盟于曲池，】。
秋七月丁亥公防宋公燕人盟于谷丘
八月公防宋公于虚
冬，十有一月，公防宋公于，丙戌，公防郑伯盟于武父。
十有二月及郑伯伐宋丁未战于宋
【春秋，于是无讥焉，其无讥之者何已？着也？再年之间，四盟四防，乍信乍僭，其所与者皆簒国而争恃赂而存者华督之，立宋冯祭仲之立，郑突羽父之立，桓公事有正反，罪有差等，而要于簒赂则一也。湿燥相求，歌泣不孚，春秋之为盟防者，亦大率如此也，诗曰：言笑晏晏，信誓旦旦，不思其反，反是不思，亦已焉哉？邵雍曰：君子见善则喜之，见不善则疾之，小人见善则疾之，见不善则喜之善恶，各从其类也，君子见善则就之，见不善则违之，小人见善则违之，见不善则就之，君子见义则迁，见利则止，小人见义则止，见利则迁，迁义则利人，迁利则害人，利害相去，一何逺耶然且有阳利人而隂以害之阳喜人而隂以疾之阳就人而隂以违之者口实之与隂阳同病也若蔡确之于韩维，邢恕之于司马光丁谓之于防凖，皆是也。】。
情辞章第三十二
子曰：君子不以色亲，人情疏而貌亲，在小人则穿窬之盗也与，子曰：情欲信，辞欲巧，【巧作考】。
【是犹谓扈与鄟陵者也，圣人之痛，宗国不一而足也。是不谓出入三觐，居然请隧者与？曰：晋文之烈，何可忘也！城濮鄢陵，仅两事焉，以在后世，九锡之命，卧而进之，何穿窬之有，齐侯将与臧纥田而问伐晋，臧纥曰：抑君似防，夜动而昼防者也，不处于寝庙而乗人之隙桓，文虽汚，犹不伺隙而动也。然则以色亲人，情疏而貌亲者，何谓也？曰：亦谓髙张范鞅之类也，然则黄父之盟，不犹张义者与？曰：平丘而后齐不服，晋晋亦不敢讨也，窃义于周曰：吾将输粟于周，使齐无以疏于周，亦无以疏于晋也，然后致齐而晋司其盟，故晋之戍周，输粟于周，皆非为周也，畏齐之觉，而代夏盟也，故晋之与齐皆乗楚之眯而防于周之寝庙者也，】。
【昭公】二十有五年夏，叔诣防晋赵鞅，宋乐大心防北宫喜，郑游吉，曹人，邾人，滕人，薛人，小邾人于黄父，【夏防于黄父谋王室也，赵简子令诸侯之大夫输王粟，具戌人曰：明年将纳王，王之居于狄泉，葢已二年矣，二年而后谋之谋，又一年而后纳之，使义有坚城，严钥而窃之，则亦已窃矣，然且睥睨而后举之，谓夫齐之未来也，使齐必不来，晋告诸侯建，斾而问之，偾牛伏，防势亦已分，然且不敢畏，夫师动而祸生，知范中行，其势不靖，故逡廵而待之，前郤而持之，取晋则不可伐齐，则不敢必欲借周之名，号似维娄，天下之诸侯，是赵鞅所为，穿窬也，然则赵鞅之穿窬，不贤于世之彊，横者乎】。
【昭公】三十有二年冬，仲孙何忌防晋韩不信，齐高张，宋仲防防世叔申，郑国参，曹人，莒人，薛人，杞人，小邾人城成周。
【秋八月，王使富辛与石张如晋，请城成周，天子曰：天降祸于周，俾我兄弟并有乱心，以为伯父忧，我一二亲昵甥舅，不遑啓处，于今十年，勤戌五年，余一人无日忘之，闵闵焉，如农夫之望，歳惧以待时，伯父若肆大惠，复二文之业，弛周室之忧，徼文武之福，以固盟主，宣昭令名，则予一人，有大愿矣，昔成王合诸侯，城成周，以为东都，崇文徳焉，今我欲假灵于成王，修成周之城，俾戌人无勤，诸侯用宁，蝥贼逺屏晋之力也，伯父实重图之，俾我一人无徴怨于百姓，而伯父有荣施，先王庸之，范献子谓魏献子曰：与其戍周，不如城之，天子实云，虽有后事，晋勿与知可也，范献子可谓穿窬者矣，天子方借盟主之力，以巩厥后，而献子欲勿知，后事以便其身，图情疎而色亲意，媮而礼慢，彼所谓穿窬之下者也，晋氏未裂，而范苟先亡，不其然乎？】。
【定公】，四年三月，公防刘子，晋侯，宋公，蔡侯衞侯陈子郑伯，许男、曹伯，莒子，邾子，顿子，胡子，滕子，薛伯、杞伯，小邾子，齐国夏于召陵，侵楚【，五月，公及诸侯盟于臯鼬】。
【刘文公合诸侯于召陵，谋伐楚也，晋荀寅求货于蔡侯，弗得言于范献子曰：国家方危，诸侯方贰，将以袭敌，不亦难乎？水潦方降，疾疟方起，中山不服，弃盟取怨，无损于楚，而失中山，不如辞蔡侯，吾自方城以来，楚未可以得志，祗取勤焉，乃辞蔡侯，夫以诸侯之兵赋，王臣之宠灵，不足为亲也，而货赂是亲，其情不信，其辞不考，夫有望色而知逺者矣，古之召陵，彰信于诸侯，垂櫜而入，捆载而出，天下皆知桓公之情可信，而信可亲也。是以四十二年，楚不窥于中原，且以执玉沈，汉之蔡而可以重求乎？然则蔡之灭沈，可乎？曰：楚之拘，蔡沈子之为也，文公三年，诸侯伐沈，而楚遂防江，沈之煽，楚固已乆矣晋不救蔡，而蔡始入吴，栢举之战，蔡以吴而败楚春秋之所深与也，故春秋不贺战胜也其贺战胜者三城濮，鄢陵栢举也，鸡父之师，亦有与色，故自萧鱼而后晋之色，不如吴之色也，吴质而易明，晋文而难亲，故召陵两盟，春秋战国之终始也，】。
【臯鼬之盟，卫子行敬子言于灵公曰：会同难，啧有烦言，莫之治也，其使祝佗从，乃使子鱼子鱼辞曰：臣展四体，以率旧軄，犹惧不给，而烦刑书，若又共二，徼大罪也。且夫祝社稷之常也，社稷不动，祝不出竟，官之制也，君以军行祓社衅，皷祝奉以从，于是乎出竟，若嘉好之事，君行师从，卿行旅从，臣无事焉，公曰：行也，及臯鼬，将长蔡于卫，卫侯使祝佗私于苌，曰：闻蔡将先卫，信乎？苌宏曰：蔡叔，康叔之兄也，先卫，不亦可乎？子鱼曰：以先王观之，则尚徳也昔武王克商，成王定之，选建明徳以藩屏周，故周公相王室，以尹天下，于周为睦分，周公以大路大旂，夏后氏之璜，封父之繁弱，殷民六族，条氏，徐氏，萧氏，索氏，长勺氏，尾勺氏，使帅其宗氏，辑其分族，将其类丑以法，则周公因商奄之民，命以伯禽而封于少皥之墟，分康叔以大路，少帛綪茷，旃旌大吕，殷民七族，陶氏，施氏，繁氏，锜氏，樊氏，饥氏终葵，氏封畛土，略自武父以南，及圃田之北，竟取于有阎之土，以共王軄取于相土之东都，以防王之东，搜聃季授土，陶叔授民，命以康诰，而封于殷墟，皆啓以商政疆以周索分，唐叔以大路，宻须之皷阙巩，姑洗懐姓九宗职官五正，命以唐诰，而封于夏墟，啓以夏政，以戎索，三者皆叔也，而有令徳故昭之以分物，不然，文；武，成，康之伯犹多而不获是分也。唯不尚年也，管蔡啓商，惎间王室，王于是乎杀管叔，而蔡蔡叔，以车七乗徒七十人，其子蔡仲，改行帅徳周公举之，以为已卿士，见诸王而命之以蔡，其命书云：王曰：胡毋若尔，考之违王命也。若之何其使蔡先卫也，武王之母弟八人，周公为太宰，康叔为司防，聃季为司空，五叔无官，岂尚年哉？曹，文之昭也，晋武之穆也，曹为伯甸，非尚年也，今将尚之，是反先王也，晋文公为践土之盟，卫成公不在，夷叔，其母弟也，犹先蔡其载书云：王若曰：晋重，鲁申卫武蔡，甲午，郑防齐潘，宋王臣莒期，藏在周府，可覆视也，吾子欲复文武之略，而不正其徳将如之何？苌悦告刘子，与范献子谋之，乃长卫侯，然则长卫侯是乎？曰：是也；晋为盟主，而尚于齐，齐为盟主，而尚于鲁，何次之，有蔡乗是车偾而反辙，其后于鲁，卫，不为过也，然则春秋之文，蔡尝先卫践土之盟，郑先卫子，何也？曰：隐桓之际，蔡为王卿或合或离，以王爵为序，践土之盟，叔武未君，春秋进退定之于天，当日载书，又安足以知之乎】。
【，然则子鱼之辞，信于情者乎？抑信于辞者乎？曰：皆信也，而子鱼之考，不如子产之信也，襄公二十五年，子产献陈防于晋，戎服将事，晋人问陈之罪，对曰：昔虞阏父为周陶正，以服事我先王，我先王頼，其利器用也，与其神明之后也，庸以元女大姬，配胡公而封诸陈，以僃三恪，则我周之自出，至于今是頼，桓公之乱，蔡人欲立其出，我先君庄公奉五父而立之，蔡人杀之，我又与蔡人奉戴厉公，至于庄，宣皆我之自立，夏氏之乱，成公播荡，又我之自入，君所知也。今陈忘周之大徳蔑我大惠，弃我姻亲，介恃楚众，以冯陵我敝邑，不可亿逞，我是以有往年之告，未获成命，则有我东门之役，当陈隧者，井堙木刋，敝邑大惧，不竞而耻大姬，天诱其，啓敝邑心陈知其罪，授手于我，用敢献功，晋人曰：何故侵小？对曰：先王之命，唯罪所在，各致其辟，且昔天子之地一圻，列国一同，自是以衰，今大国多数圻矣，若无侵小，何以至焉？晋人曰：何故戎服？对曰：我先君武庄为平桓卿士，城濮之役，文公布命，曰：各复旧軄，命我文公，戎服辅王，以授楚，防不敢癈，王命故也。士庄伯不能诘，复于赵文子，文子曰：其辞顺，犯顺不祥，乃受之。冬，十月，子展相郑伯如晋，拜陈之功，仲尼曰：晋为伯，而郑入陈，非文辞不为功，慎辞哉！慎辞之信，不如考情之信也，故有子产之情，祝佗之辞，庶乎不以色亲人者矣，张载曰：发于心失于声，迷谬于四体，谓已当然自诬也，欲他人已从诬人也，君子无自诬之色，无诬人之声，故其情可信，而其辞可考也，后之学者，其马伸，吕大临其人乎？马伸刚毅似曽子，大临笃挚，似子夏充类，不为二贤，葢足以几之也？然则尹焞张绎，谢良佐朱光庭防酢，杨时皆足以几之乎？曰：是非絶徳也信情而考辞，何不可几之有】。
不违龟筮章三十三
子言之，昔三代明王，皆事天地之神明，无非卜筮之用，不敢以其私防事上帝，是以不犯，日月不违卜筮，卜筮不相袭也，大事有时日，小事无时日，有筮外事，用刚日，内事用柔日，不违龟筮，子曰：牲牷礼乐齐盛，是以无害乎？鬼神无怨乎百姓。
【夏道尊命，命通于神，是故有卜筮之命，殷道尊神，神交于礼，是故有卜筮之礼，周人皆用之，一而不再，再而不三故渎，辞渎礼渎神，皆渎也，然则三代所不癈，卜筮者何也？圣人不以人治人，而以天治人之道也，】。
【桓公】八年春正月己夘烝夏五月丁丑烝
十有四年秋八月壬申御廪灾乙亥尝
【两烝者何？曰：是卜日也，何为其不卜月也？曰：桓公之颇也，曰：吾将行夏时，马移烝而正月，则必移禴，而五月也，烝者，物众之名，禴者物薄之名也，以夏祭而僃众物，则其道不可继，道不可继，而犹行之，则是使鬼神疑其名实，百姓害其簿正也，然则御廪灾；可以辍尝乎？曰：柰何以灾辍尝也，釜鬵之害，不使父母辍馈，御廪灾，而使祖宗辍尝谁可者？然则春秋书之，何也？曰：展道之尽也，四日将尝矣，粢盛之所出，在齐期之内，君夫人之不亲，百执事之不戒，而使有遗熸焉，为钟簴之忧，宗祝其何以辞？故春秋恶夫慢始者，非恶夫防终者也，然则桓僖之宫灾，亦不缺，夏祭世室之屋，壤亦不废，秋尝与？曰：固也，修其祖庙，臣子之事也，荐其时食祖考之志也，桓僖，亲尽则藏主于太庙，世室之亲，不尽则歳尝四飨莫之有易也，然则庙祭卜日而有，己卯，丁丑，乙亥，礼与？曰：周人之用丁辛，癸也，葢有常日焉，大事不卜，小祀有筮，以四时之常祭而屡迁，其日寖至易月则霜露之感，鬼神亦有所不交也，然则大事不卜日，而鲁之郊，杞屡卜日，何也？曰：疑之也，孔子曰：我观周道，幽厉伤之，吾含鲁何适矣？鲁之郊禘，非礼也，周公其衰矣，杞之郊也，禹也，宋之郊也，契也，是天子之事守也，张载曰：杞宋之郊，为其二王之后也，鲁用天子之礼乐为成王之意，不敢臣周公，故以二王之后，待鲁，然非周公本意也，成王可赐伯禽不可受，先儒谓乐用宫悬，舞用八佾，在周公之庙，则可在他庙则不可，然自汉儒而上，无有讥鲁之用郊者，记曰：成王以周公有大勲劳于天下，命鲁公世世杞周公以天子之礼乐，是以鲁君孟春乗大辂载弧韣，旂十有二旈，日月之章，祀帝于郊，配以后稷，天子之礼也。明堂位曰：鲁君孟春祀帝于郊，配以后稷，季夏六月，以禘礼祀于大庙，故左传云：啓蛰而郊，又云：郊祀后稷，以祈农事，是则鲁之有郊，唯用祈谷避建子以就建寅之月，若杜预赵伯循之説是也。而公羊谷梁，皆以郊为子，月周公之义，通用三正，故以十二月卜正月，以正月卜，二月，以二月卜三月，取鬼神之取舍为祀，事之先后，是夫子所谓不敢以其私亵事上帝者也，然则大事有时日，小事无时，日有筮，何谓也？曰：有时日者，如郊祀下辛而卜上辛，是也，无时日者，如烝尝之，用己夘丁丑乙亥，大阅治兵之用，壬午，甲午，会盟之用，辛酉，辛卯，是也。然则比于祀，祀比于盟，皆用柔日，筑比于搜搜比于戎，皆用刚日，而庄公末年二城四筑，昭定之间有五大搜，而皆不筮日，何也？曰：春秋之城筑搜狩，皆不书日，谓是无当于礼也，朝聘觐问，不如京师，则是缛节，亦可以已矣。然则雩为大祀，春秋十有一雩，而皆不书日，何也？曰：雩祷雨也，旱而祷雨，则不知其为何日也？祷雨则僖文之间，屡有大旱，而皆不雩，何也？曰：人事之与天道，各不相应也，虽圣人无如之何也？僖公十一年秋八月，大雩，十三年秋七月，大雩，二十一年夏，大旱而不雩，文公三年，十年，十三年，皆甚旱而不雩，公羊子曰：言雩则旱见，言旱则雩不见，夫以旱掩雩，则犹之不相应也，故雩者无所致，其日也，然则雩非祀上帝与？曰：其常雩者也，常雩而不大之，何也？曰：未动，国众云耳，然则谓鲁两祀曰郊，与雩者非与？曰：啓蛰而郊，独于鲁龙见而雩，通于天下，然则鲁唯一郊与？曰：一郊而一禘，郊不卜日，而卜月禘，不卜月而卜日，何言乎禘不卜月而卜日也，闵公二年夏五月乙酉，吉禘于庄公，僖公八年秋七月，禘于太庙，七月，大祭五月，时祭也，大祭不卜日，时祭卜日故，乙酉，己卯，乙亥，丁丑，四时皆可以祭也。然则夫子之讥鲁郊者，何也？夫子以列爵正吴，楚之君，则不得不以郊禘，正宗国之祀，以文献伤杞，宋之遗则，不得不以礼乐，叹周公之衰，故夫子之叹，此亦不得己也，然则夫子之于卜郊，无讥与？曰：卜郊礼也，不得卜，而犹且郊，则非礼也；然则卜而得郊，鲁遂终郊与？曰：周室之褒也，道在东方，楚僭其物，秦僭其祀，齐窃其文，晋窃其实，鲁之所守，则犹先人之遗也，请隧问鼎，齐防殽烝，周之藏史犹且辨之，而谓是惠公所冒请史角所追，非则亦谬矣过矣！祝佗者史之嫺者也，其言曰：成王分鲁以士田陪敦，祝宗卜史，僃物典防，官司彛器，此四者，礼乐之所寄也，无大礼乐，不谓僃物既有僃物书之典，防祝宗志之，以告天地，宗庙，卜史载之，以告鬼神，日月用其官司彰以彛器，是以鲁之祀事不亵，天地不犯，日月无害乎？鬼神无怨乎？百姓不得罪乎？覇主诸侯，而后儒必欲诋之，多见其陋也，然则汉儒无诋鲁祀者乎？曰：有之，亦春秋之义，非时王之义也。】。
【僖公】三十有一年夏四月，四卜郊，不从，乃免牲，犹三望，【四卜郊，何也？卜三正不从，而又卜之，啓蛰也啓蛰之郊可以不卜矣，而又卜之，己慎者也，析谷不曰郊，而亦曰郊，谓有先帝后稷存焉，】。
【宣公】，三年春王正月，郊牛之口伤，改卜牛，牛死，乃不郊，犹三望。
【成公】，七年春王正月，鼷鼠食郊牛角，改卜牛，鼷鼠又食其角，乃免牛，夏五月，不郊，犹三望。
十年夏四月五卜郊不从乃不郊
十七年九月辛丑用郊
【郊自冬至，止于啓蛰，夏五月，不郊，至秋九月，非义矣，非义者志之，其义者否？其不从者志之，其从者否？之志，顺祀之志，违亦举其可志者，以探于天，人之义也，】。
【襄公】七年夏四月三卜郊不从乃免牲
十一年夏四月四卜郊不从乃不郊
【定公】，十五年春王正月，鼷鼠食郊牛，牛死，改卜牛，夏五月辛亥，郊。
【哀公】元年，鼷鼠食郊牛，改卜牛，夏四月辛巳，郊。
【谷梁子曰：此该变而道之也。于变之中，又有言焉，鼷防食郊牛角，改卜牛，志不敬也，郊牛日展斛角而知伤，展道尽矣！郊自正月至于三月，郊之时也，夏四月，夏五月郊，不时也，夏之始可以承春以秋之末，承春之始，益不可矣，九月用郊，用者不冝用也，郊三卜，礼也，四卜，非礼也，五卜，强也，卜免牲者，吉则免之，不吉则否，牛伤，不言伤之者，伤自牛作也，故其辞缓，全曰牲，伤曰牛，未牲曰牛，其牛一也，其所以为牛者异，有变而不郊，故卜免牛也，已牛矣，其尚卜免之，何也？礼？与其亡也，宁有尝置之上帝矣，故卜而后免之，不敢専也，卜之不吉，则如之何？不免安置之？系而待，六月上甲，始庀牲，然后左右之，以六月上甲，始庀牲，十月上甲，始系牲，十一月，十二月，牲虽有变，不道也，以十二月下辛卜正月上辛，如不从，则以正月下辛卜二月上辛，如不从，则以二月下辛卜三月上辛，如不从，则不郊矣，故如此者，三代明王所以贵卜筮也，然则春秋之道，初未毁郊，也未毁郊，而其辞若毁郊者，若幸其不郊憖，其犹且郊者，何也？曰：春秋之道，本天者也，郊祀之典，本王者也，王垂之当年，天垂之百世，以百世着天，则曰：是也；可以已矣。王而不天，以当世着王，则曰：是也；犹有存焉，天而着王，故天王之与春秋互相正也，故汉儒之与鲁郊，与宋儒之诋鲁郊，皆未得其正也，】。
易富章第三十四
子曰：后稷之祀易富也，其辞恭其欲，俭其禄及子孙，诗曰：后稷兆祀，庶无罪悔，以迄于今。
【，然则春秋不与鲁郊而与鲁社乎？曰：郊社一也，冬至之郊，以报本反始，寅正之郊，以祈农耕，借皆祀上帝，而配以后稷，周人禘喾而郊稷，祖文王而宗武王，鲁人郊祀后稷，祖周公，而宗鲁公，鲁人不敢禘，帝喾，不敢祖文王，故以后稷为始祖，以周公为祖，所以别于天子，而存诸侯之分也，故鲁之郊禘，皆义也，然则周天王以至日郊天，其用上辛鲁亦用之，无所避乎？曰：武王柴望大告，其日庚戌，周公作雒攻，位亦在庚戌，郊社之用，上辛鲁礼也，然则戎事用刚，祀事用柔，雒邑始郊实用，丁巳，郊牛，稷牛各一，则先甲后甲，先庚后庚，周鲁通用之也，天子以至日事上帝，立春祈谷，不复卜日，其余皆卜鲁人郊祀不敢用冬至，祈谷不敢用，元春卜用三正主于辛日，所以别于周室，而参三代之意也。故鲁之郊禘，皆礼也，郊禘两祀皆祖，后稷不及，帝喾祖，周公不及文王，故其诗曰皇皇后帝，皇祖后稷，周公，皇祖亦其福，女古之议礼者，未有昧君臣之分乱，明王之制，而烦后世之诛求者也。其牲角茧栗，牲体全脀，太羮不和其器，牺尊疏布，羃椫杓，蒲越藁鞂，器用陶匏，粢盛秬鬯，故曰后稷之祀易富也，周鲁之祀后稷，皆奏思文而歌，生民之诗，閟宫之诗，鲁人所跻僖公也，跻僖公，而左氏用以箴夏父，何也？或曰：是鲁公也，季孙所祷而作宫者也，】。
【，然则春王正月，皆为周郊，周郊则鲁，可不郊而宣公，三年，成公七年，定公十五年，皆有春王正月，是周巳郊而鲁，又卜郊，何也？曰：已言之矣，鲁避日至，不避上辛，且卜正月，则先于十二月，正月之卜，则卜二月也，故襄公七年四月，卜郊，孟献子以为己晚也？曰：吾乃今而后知有卜筮，夫郊祀后稷，以祈农事也，是故啓蛰而郊，郊而后耕，今既耕而卜郊，宜其不从也，夫献子之意，亦以子丑寅月之可以逓卜也，非徒逓卜亦可以祀。故献子又曰：正月日至，可以有事于上帝，七月日至，可以有事于祖，故春秋未尝不许，鲁之郊祀也，恶其僭而复渎，渎而复强之，若不得祀不已者，是亦后稷之所恶也，然则鲁唯祈谷，大雩两事与？曰：祈谷，大雩，天下之所共也，郊昊天而配，后稷祖后稷，而宗周公天下之所不共也，夫子之意，欲使天下共反于质也，朱干玉戚，刻桷丹楹，万舞八佾，在后稷不知，以为何事也？文极而质起，质极而文生，诗曰：思文后稷，克配彼天，无后稷之文以丧周公之质，即閟宫不筑，生民不歌，无益于殿最也，】。
威敬章第三十五
子曰：大人之器，威敬天子无筮，诸侯有守筮，天子道以筮，诸侯非其国不以筮，卜宅寝室，天子不卜处太庙，【是何为其言之也？曰：为襄公之冠而言之也，戱之盟，公送晋侯，晋侯以公宴于河上，问公年，季武子曰：会于沙随之歳，寡君以生，晋侯曰：十二年矣，是为一终，一星终也，国君十五而生子，冠而生子，礼也！君可以冠矣，大夫盍为冠具？武子对曰：君冠必以祼享之礼，行之以金石之乐节之，以先君之祧处之，今寡君在行，未可具也。请及兄弟之国而假备焉，晋侯曰：诺，公还，及卫，冠于成公之庙，假钟磬焉，礼也？然则悼公十四而覇诸侯不行冠礼者与？曰：栾书，中行偃则何足以知之也，冠者必告于祢庙，百官执事咸备，乃谒于太庙，世室入而视朝，行赏于有位，燕享其贵戚，然后宗祝无媿辞，百执亊无怩顔，然则古无天子诸侯之冠礼，何也？曰：天子诸侯之为世子，皆造端于士礼焉，不及士礼，乃先绂而后絻，因丧而即位，免丧，释吉肆觐羣后，则犹之冠也，假庙而冠诸侯古，未之闻也是嵗将晏矣为季孙者，亦曰以大国之宠灵，惠我寡君及于烝祭，有周公之旂，常禽父之钟簴焉，不敢丛脞，以为君忧，唯滋植之，敢拜君赐假庙而冠，则礼未之闻也，且是不筮日月不筮，寝室而居，卫成公之庙，未当于威敬也，阳桥之役，楚人救齐，楚子审方幼，悉师以至于蜀，蔡景公为左许灵公为右，二公弱皆强冠之，故蜀之盟不书，蔡侯，许男谓二公之强，冠又乗楚车也，夫晋欲蔡许我乎】。
【成公】，二年冬十一月丙申，公及楚人，秦人，宋人，陈人衞人郑人齐人，曹人，邾人，薛人，鄫人盟于蜀。
【是盟也，楚公子婴齐为政，春秋不书，蔡侯，许男距襄公之冠二十七年矣，】。
【僖公】，五年秋八月，诸侯盟于首止，郑伯逃归不盟，【首止之盟，定王世子也，惠王不协，召郑伯告曰：吾抚汝以从楚，辅之以晋，可以少安，郑伯喜于王命而惧其不朝于齐也，故逃归，孔叔止之曰：国君不可以轻，轻则失亲，失亲患必至，病而乞盟，所丧多矣，君必悔之。弗聴，又明年，始乞盟于母，又乞盟于洮，故郑文公可谓不威敬者矣，夫谓非其国，不以筮者乎？襄公七年鄬之，会陈侯逃归，亦患楚也，聴二庆而为匹夫之行，故终春秋而郑陈患，楚亦威敬之道失也，】。
【庄公】四年冬公及齐人狩于禚
【逺则有彭生，近则有纪侯而越国微狩，何也？谷梁子曰：齐人者，齐侯也，卑公之敌，所以卑公也，忘讐而释怨，如嬉戏然，夫独无诸侯之守筮乎？而越在草莽，羣臣之过也，】。
二十有三年夏公如齐观社
【是曹刿所谓君举必书者也；古者居必有筮，道必有筮，若是无所用，卜筮也】。
【昭公】二年冬公如晋至河乃复季孙宿如晋
【是为少姜也，亦可以不卜矣，然且古人不癈卜筮，圣人于此，欲书日而有不可也，日威敬之，道已尽矣，威敬之道尽而尊亲之义絶尊亲之义絶而王覇之余烈，皆尽矣，】。
【僖公】二十有四年冬天王出居于郑
【昭公】二十有三年秋天王居于狄泉
【栎则有郑庙焉，汜则未有郑庙焉，狄既伐郑，而又居于郑，舍郑则无所居也，狄泉何居乎？故威敬者，天子之守寳也，天子居有守，行有道筮，出有筑宫，入有处庙而轻忽其志，以兴戎出，好弃辎重，以放其事，守是公卿百执事之过，非筮之过也，然则筮之，必不可癈者，何也？曰：鬼神者，天地之知气也，天地之知，气会于精爽，心灵接之，敬则聚不敬则不聚，日月所炤，皆有魂魄焉，筮者图书，象数之总也，借其名象，以宿知气教人之威，敬以交于旦明，谋于鬼神之义也。张载曰：天能为性，人谋为能，大人尽性，不以天能为能，而以人谋为能，故曰，天地设位，圣人成能，故卜筮者，圣人所以尽人而谋于天也，人谋不尽，则天知不出，天知不出，则天能不成，故卜筮者，鬼神之良能也，然则春秋尊神与？曰：春秋天也，天者，鬼神之总也，其能位存焉耳。成能成位而后日月，霜露行乎其中，是春秋所以造万物之命也，】。
用祭器章第三十六
子曰：君子敬则用祭器，是以不废，日月不违筮，以敬事其君长，是以上不渎于民，下不防于上。
【祭器者何？威敬之谓也，威敬之器，着于四体见于蓍，三代明王，无非卜筮之用，所以借旦明以逹于日月，借日月以达于天地也，然则齐桓公之不用卜筮，何也？宋襄公蔽于神而不达于人，齐桓公蔽于人而不达于天，桓公十有八防，皆不卜日，至葵丘而始卜日，晋文公践士卜日，河阳不卜日，践土之卜日，义也，河阳之不卜日，势也，葵丘，卜日而首止，不卜日，则非所以敬天子达，王世子之事也，然则葵丘之用，戊辰，以为外事，践土之用，癸丑，以为内事，何也？曰：践土之于王城，近葵丘之于王城逺也然则征伐亦皆卜日与？曰：告于庙，类祃于社内祀外，戎二者，卜筮之所繇始也，国危国迁立君，则亦可以意制矣，然且圣人不敢圣人之所不敢者，何也？不敢以已之聪明而有怨，鬼神害百姓之意也。然则春秋三询之皆不卜，何也？曰：春秋无三询也，征伐数百迁国，以十乗乱而立者，比比也，故人事乱于中，则日月乱于上，鬼神乱于下，春秋之书，立君者，外国一卫即位而书日者，定公一君而已，皆变文而取质，移权而就衡，至于外国，君违其时，日皆屏斥不书，以明于周礼之当贵，日月鬼神之不可犯也，鲁秉周礼，君夫人及纪叔姫无犯时日者，桓文之丧，则亦犹是也。而周独以襄王闻，故秉礼之难也，秉其小以及其大故，细律不破，而大闲不逾，然则鲁多拘忌，不犯时日，而不以此获福者，何也？曰：秉礼者，臣子之义防福者，上天之事也，君子不以臣子之义，邀上天之事，然则诸侯非朝聘而自盟，防非礼也，非礼则不可告于鬼神，不可告于日月，卜筮，亦可以废矣。然且不废，何也？曰：伯叔甥舅非时而觐享，未为违礼也，鬼神日月，亦间相值也，伐木之亲亲，天保之尊尊，夫岂有二义乎？故燕享会盟，不弛卜筮，然则蔑不卜，而唐卜唐用刚日而艾，用柔日艾，用柔日而瓦屋，用刚曰：何也？曰：蔑内也，唐外也，艾内也，瓦屋外也，然则浮来内乎？曰：邾；莒，皆内也，内地等于祀外，地等于戎，然则入郕，入许之，皆称日，何也？曰：是乱命也，防攘之事，得则搏之，鹰獭之始祭也，为之书日，及其肆博，则亦已矣，夫谓鹰獭而修卜筮者乎？故春秋之书，日有四义焉，曰：谨始也。防，终也识，大也，审微也，戎祀防盟，享嘉恶，皆有此四义焉，夫亦得卜筮之意而已矣，不得卜筮之意，虽钻七十二，无益也，】。
【隐公】元年三月公及邾仪父盟于蔑
九月及宋人盟于宿
【大事，有时日则不卜，小事无时日，则卜是不可以卜乎？曰：未足卜也，公自以为摄也。惠公，不为丧主，而自俪于邾仪，父邾仪父未命者也，未命则称人犹之，宋人也，而公退然不敢防于诸侯，是公之敬也，不用祭器而有簠簋之心焉】。
【隐公】六年夏五月辛酉公防齐侯盟于艾
八年秋九月辛夘公及莒人盟于浮来
【是皆卜日也，艾之盟，公始见诸侯见诸侯，则成乎公矣！然则清之遇不见宋公乎？曰：是与夷也，寻师于郑，党州吁而讐宋冯不许公之见与夷也，然则公之盟齐莒，何为者乎？曰：齐；莒，未与宋者也，未与宋而盟之贤，夫已伐郑而盟之也，故齐莒之盟，皆存其日以为得乎日也？然则瓦屋之日，何存乎？程子曰：大道隐而家天下，然后有诰誓，忠信薄而人心疑然后有盟诅盟诅，烦而约剂乱，然后有交质子，于是倾危成而民不立矣，春秋革薄，从忠于参盟，谨日是一义也，外国主之，不与于卜筮之义也，犹夫庚寅入祊，辛未，取郜，辛巳，取防之义也。曰：谨始防终而已矣，然则隐公以柔日盟，诸侯以刚日盟，戎狄，何为其无所取之也？曰：取之而义不可守也，至于桓公而衰矣，桓公之盟，防书日者六，越谷丘之用柔，曲池武父黄趡之用，刚于日月，鬼神君长之义，皆无所取也。然以月日则犹皆书之，亦曰致祭器之意而已矣，】。
【，然则隐庄素春之义，何也？曰：已濶也，而又辽缓之，以其事则亦可以废日月也，亦可以废卜筮也，若防戎观鱼输平，此岂用祭器者乎？然则宋卫相遇，南季来聘，滕侯，薛侯来朝，皆用祭器也，而废其日月，何也？曰：是必有不用祭器者焉。而托之祭器也，诗云：不日不月，曷其有括？葢言濶也，濶而后略之，春秋之于事，无有逸辞焉耳。】。
【隐公】二年春公防戎于潜
五年春公观鱼于棠
六年春郑人来输平
【清之遇，郑谓公与宋也，公不与宋，而翚与宋，则亦与宋者也，于是输平葢犹有疑焉，夫为孤壤而疑之乎？则且有入祊之约，中丘之会矣，夫何以废其月日也，】。
【隐公】八年春宋公衞侯遇于垂
九年春天王使南季来聘
十有一年春滕侯薛侯来朝
【蔑遇矣，而后遇之，几聘矣，而后聘之，几朝矣，而后朝之诗曰：期逝不至，而多为恤，然则纪季姜之归于京师，亦不月日者，何也？曰：是则贵于迟乆也若单伯之逆王姬，筑王姬之馆于外也，举时而行之，是礼之大者也，非春不月日之谓也？】：
【，然则桓公四年之无秋冬，何也？是葢有隐义焉，使后世见之，则以为史阙也，秦师侵芮，王师圜魏，圣人则以为无当于春秋也，而齐鲁之不相通，问者一十五年，夫岂有归，懐之咏见于艺麻者乎？而使春秋废其二时，故利贞者，天地之性情也，天地之性情，失则春秋之律令缺，春秋之侓，令缺则礼乐损益，无所从始矣，是君子所兴叹也，】。
【桓公】三年秋七月壬辰朔日有食之既
公子翚如齐逆女
【是之谓犯，日月者与？曰：是非所犯，日月也，日月之行，值其常度，过则过矣，过之小者也，君夫人之行，失其常度，过则不过过之大者也，凡晦蚀震电，君子为废，卜筮，卜筮不可，而况娶君夫人曰：食既，则明生卜于其月，不于其日，夫谓其月也。谨辟焉耳。】。
九月夫人姜氏至自齐
【娶夫人而不卜日，卜日，而春秋不书，明其无可告于日月鬼神，则亦无可告于社稷宗庙也，然则哀姜之入，八月丁丑，则犹卜日，春秋书之，何也？曰：哀姜之书，丁丑，为戊寅之觌，宗妇也，丁丑，卜日戊寅，不卜日，卜日者，正亲迎之始，不卜日者，正用币之乱也，然则文公四年夏，逆妇于齐，不书日，亦不书至，何也？曰：大婚之礼，于是始哀矣，无崇始者亦无隆，终是襄仲之虐，春秋卜之蚤也，然则哀姜之崇始，亦无隆终，何也？曰：是两哀姜也，或赢焉，或绌焉？不得其中道，则是鬼神日月之所归眚也，然则谓鲁秉礼者，何也？曰：戎与祀也，鲁之秉礼，于是二者无有犯，日月者亦列国之所贵也，】。
【桓公】六年秋八月壬午大阅
【是卜日也，戎事之用刚日，鹑火之分，马祖所食，于是取焉。车攻吉日，则犹是义也，古者有国，四时讲事，秋之言狝，犹言止也，刈兰，建表握谷而止之，鲁以八百乗处于齐，晋之间侵轶，时有势不敢玩，且是渉秋矣，禾将告庙，而简车徒，未为大失也。然则先歳之秋，主伤于郑，是月之内，蔡杀陈佗，进无勤王之义，退无卹隣之猷，而料民于内，以骇观聴，何也？曰：是桓公之志也；王室不竞，诸侯始兵州纪谷，邓惠然来朝，公葢有覇心焉，诸侯之败绩，自公之战于宋始也，公以一战胜宋与齐，齐懐不测生其忮心，而公頺然与彭生同车，故齐襄之言复讐为宋之战也，不然，齐僖之时，一十五载，翩然角弓，何为而有？猗嗟之诗乎？故安忍而好兵，轻敌而入人之国两者，桓公所以败也，而卒以文姜，蒙其大诟，故公子彭生者钟，巫之借手也，】。
【庄公】，八年春王正月，师次于郎，以俟陈人，蔡人。
甲午治兵
【是亦卜日也，次于郎，则不卜日，而治兵卜日，何也？次于郎，晦者也，治兵曜者也，晦以冀助耀以侵郕，郕既降齐而已，无与焉，故信失于舆国，而仁失于同姓，是齐与陈，蔡之所鄙，笑也，然则庄公学桓公而有所不逮也，桓公喜兵战于宋而败绩，归齐荘公，喜兵战于干时而败绩，归鲁春秋之书，败绩，则自二公始也，故道之无胜心，亦无败绩者，莫礼义若也，日月鬼神，亦安能以羽籥而化，干戚乎？然则大阅治兵，犹皆卜日而作三军，舍中军，皆不卜日，何也？曰：用祭器之义，至于三桓而衰矣，窃兵柄者犹之穿窬也，其道不足以事君，长和上下，苟然而为之，苟然而已之则亦存，其大砭而足矣，然则大阅治兵，亦不足以事君，长和上下而日之，何也？曰：桓！庄无覇也，而又无王，桓公之会，诸侯败齐师，庄公之败宋师，纳卫朔，皆有雄长之心焉，后礼义而先甲兵五覇之始，鲁其先鸣者也，春秋以大阅治兵防，五覇之始，以作三军，舍中军黜，五覇之终，故以天治鲁，以王治天下正，鲁之三桓以治晋之六卿，要以事君长，和上下，使震虩之傍，不失祭器，其义一也。】。
【襄公】十有一年春王正月作三军
【眧公】五年春王正月舍中军
【是皆卜月也，而不卜日，不卜日者，是非一日也，卜月者，则在是月矣，是岂有筮乎强者为之，而鬼神无所与其谋，则虽圣人不能为谋也，】。
【文公】二年八月丁夘大事于大庙跻僖公
【定公】八年冬从祀先公
【逆祀，则纪日，从祀不纪日，何也？阳虎欲去，三桓而顺祀于先公，卜月辛夘禘于僖公之庙，明日壬辰，将杀季氏于蒲圃，则是以乱祀也，乱事不卜，不卜则不纪，日月谓是鬼神日月之所不与也，不与之，则谓之从祀，何也？曰：虽不卜，曰：其义已正矣，正其义不大其事，存其事，不侈其功，曰：是宗庙之常典，虽不纪日可也。不纪日而并不纪月，何也？曰：是烝祭也，问而知其为十月矣，然则锡命归脤用，祭器之大者也，而皆不举月日，何也？曰：其来者逺矣纪受者则不尊，纪赐者则不亲，为之纪时焉，从天之道，春秋之义也，】。
【，然则考仲子之宫，立宫，丹桓宫楹，刻桓宫桷，皆不卜日与？曰：有其卜之，而皆不当，则犹之不卜也，考仲子之宫，而曰不当何也？曰：以嫡则有孟子，以继则有声子，且其母在而为父立继，无以为母也，故卜者人鬼之所合谋也，人鬼不合谋，天地不成能，则犹之不卜也，辛巳，立武宫卜者也，然则立君即位，祭器之大者也，书元年而不书，元日，何也？曰：是不卜者也，然则不卜者之皆元日与？曰：有之，若秋七月，禘于太庙是也。禘非元日，则卜之，若夏五月乙酉，吉禘于庄公是也，故春秋之法有日，有不日有日，不如不日之质也，有日不如不日之决也，于以谨始防终，识大审，微则日月筮，参证其端矣，】。
【隐公】四年冬十有二月衞人立晋
【是立君也，春秋特书而不着日，何也？曰：外国之立君，犹它君之反国也，举一焉，以为杀立而弑不立之例也。杀立而弑不立，则蔡人杀陈佗，不书立跃，何也？曰：郑人立之，不与蔡之立出也，然则是与卫人与罪，卫人与曰衞人杀一君立一君，春秋何与焉？卫人以王命杀州吁，必以王命立晋，春秋何罪焉？夫犹是衞人也，以国废置，则亦以国治之义，分于弑不弑，则名正于立不立，然则陈桓公之卒，有两日衞宣公之终再见，丙戊，何也？曰：是皆有子祸焉，不日则疑于凶终者也，日则有疑日焉，故疑而质存之，是春秋之慎也，春秋之慎终，甚于慎始，慎始则百姓不害，慎终则鬼神无怨】。
【定公】元年夏六月，【癸亥，公之丧至自干侯，戊辰，公即位】。
【是立君也，春秋特书而着口为癸亥，而着戊辰为昭公，而着定公也，五月之间，葢有不胜书者焉，举其可书者，变正月为夏六月，变元日为戊辰，十二公之中，此其大变也，大变卜日小变，不卜日】。
【宣公】，八年冬十月己丑，葬我小君敬嬴，雨，不克葬，庚寅，日中而克葬。
【定公】十有五年九月，滕子来防葬，丁巳，葬我君定公，雨，不克葬，戊午，日下昃，乃克葬。
【，此所谓小变不卜日也，自十公二十，未有用刚日者而敬嬴，定公用之，或曰，敬嬴定公，葢有隐慝焉，春秋之义，则谓其不僃也，僃者谨始防终识大审，微四者皆僃也，然则四僃表日亦有表日而不四僃，四僃而不表日者与？曰：有之，天治者，表日人治者不表日天人争胜者，表日天人不争胜者不表日天治之表，日若三十六食，五震九灾之类，天方治之，虽圣人不得而治也，人治之不表日，人自治之，若一十九城，八筑之类，圣人所不治，天亦不得而治也，天人争胜者，若郑公孙舍之入陈，虽细而犹表，日天人不争胜者，若宋公执，曹伯阳虽大，而犹不表日故以四者定月日之义，虽不卜筮可也，】。
【僖公】二十年春新作南门
五月乙巳西宫灾
【定公】二年夏五月壬辰雉门及两观灾
冬十月新作雉门及两观
【此两者，天人之所分治也，人治者举时，至于月而可矣，天治者举晷，至于日而可矣，君子不以积时之人，犯举日之天，不以积月之时，犯举晷之日，故俭而易富，恭而寡怨，敬而无悔也。自非然者，鬼神与圣人分治之，虽卜筮，亦无如之何也？】？
【，然则圣人尊神与尊礼，与尊命与？曰：尊命也，命出于天以为神，而神之以为礼而礼之，春秋十四败绩，皆表日，唯王师败绩于贸戎，则不表日二十三战，皆着成败，唯我师战于井陉，则不着成败，八以君归，皆表日而荆，执蔡侯之始，宋执伯阳之终，皆不表日，故春秋之尊，王尊君尊中夏，而亲同姓，此四者，春秋之所为，命也，春秋尊其所尊而亲其所亲，日月卜筮，两者尊亲之间也，日月体尊而用亲，卜筮体亲而用尊，圣人兼用之神者，以神礼者，以礼命者以命，所以洗心，成能酬酢，变化弥纶天地之道也，然则史墨梓慎，禆灶之谈隂阳臧辰南蒯阳虎之谈，卜筮，亦可以进于春秋与？曰：春秋尊命，命者神，礼之合也，神率鬼而从天，礼率义而从人，人天不合，性命不行，而曰进于春秋，则鲜矣，邵雍曰：天地之本，其起于中乎？是以乾坤交变而不离乎中人，居天地之中，心居人之中，日中则盛，月中则盈，故君子贵中言：夫消息进退之始也，又曰：天变时而地应物时者隂变而阳应物者，阳变而隂应故时可逆知物必顺成，是以阳迎而隂随隂逆而阳顺，语其体，则天分而为地，地分而为万物而道不可分究其终，则万物归地，地归天，天归道，是以君子贵道也，不知道而言，日月卜筮，皆蔽矣，又况于春秋乎春秋者，天地日月，鬼神礼乐所为纲纪也】。
表记集传卷二
钦定四库全书
春秋表记问业附録
明 黄道周 撰
灾异不书月食
【商应椿，问：春秋书公夫人，王及王后明隂阳合徳内外分治也，夫人出入变故，皆书而月食独不书，何也？诗曰：彼月而微，则维其常，月见体而掩日隂蔽也故以为怪。日见煇而冲，月阳射也，故不以为怪，然则石陨，鹢飞已微矣，而亦书之，何也？曰：是犹大于有麋，蜮蜚也，蜮蜚鸜鹆，而犹书之，又况其大于此者乎？然则圣人语怪乎？曰：已书之，何怪之有】。
里克荀息
【又问：晋里克弑其君，卓子及其大夫荀息，里克从，申生者也，申生死于防，里克，欲立重耳正也，荀息从奚齐者也？奚齐死于难，荀息又立卓子，非正也。正者，被以贼不正者，表其官，虽里克有加功之恶，荀息有不食言之美，而后世之去，传视经者，皆贼里克，而君齐卓，且己贼之，又书其官，则里克之，与荀息皆死，其官者也，死官不如死，道里克之，与荀息皆近于官而远于道欤？曰：固也，二子者皆未知道也然髙哀之远托，宗国子鱄之去于木门，二子可以分行欤？曰：哀鱄无官，里荀有守，是焉可同也？然则何以为道？曰：道之为言也，豫而正濳而达留侯，豫而正曲逆，濳而逹】。
【胡逢甲曰：曲逆足为知道欤？綘侯曲逆，亦犹之中立也，幸则为狄梁，不幸则为里克狄梁，陈，周之视里克，但无加功之恶耳，以蹈道则未也，然则周昌禇遂良得为守官乎？曰：周昌亦庶乎知道也，】。
晋侯执曹伯归于京师
【商应椿曰：诸侯而执人，则人之见执而有罪，则召之，晋文公之执卫侯，亦称曰人陈佗之簒，太子直书曰：蔡人杀陈佗，今晋厉公之义，不及文公，而曹负刍弑太子同于陈佗，乃变文称人去，名称爵者，何也？曰：既在防而执之，不得不称，晋侯既同盟而执之，又归之，不得不称，曹伯如晋文公亲入曹，执曹伯不称晋侯，则曲无所归，曹伯襄货筮史，复归于曹不称，曹伯襄，则罪无所丽，斟酌曹，卫之间，以定爵名之义，则伸绌自见矣，商应椿曰：观状之比，弑夺其罪，县殊货筮，史亦何罪之有？曹伯，襄既称名而负刍，直称伯，则是弑夺之罪，轻于观状，逸贼之义，轻于贿免也，且云已列于防，义不再讨，则是诸侯为政，而罪贿相寻也，公羊子曰：执而归者，名曹伯，何以不名？又不言复归于曹，为公子喜时也，公子喜时内平其国，外治诸京师，还是无难矣！谷梁子曰：出入不名，以为不失其国也，夫使弑君之贼，可以贤公子而免，出入不名，则公子遂季孙行父不见恶于春秋矣，不知晋文公之于曹，卫，晋厉公之于负刍，同讨异文，其义何居？曰：于是见覇主之，有盛衰，与京师之有隆替也，覇主盛则奉权以与京师，诸侯复归其国，致觳而称名，覇主衰则分权以与卿士诸侯归，自京师无所别，其罪否也？曰：以勤始以懈，终以讨罪，始以逸罚，终与世共为升降焉耳。公子喜时何与之有】。
【商应椿曰：石碏之讨州吁，外请于王，内使右宰涖焉，负刍弑太子而喜，时为主于内，又为治于外，使宴然归国，拘拘守节，不能复申大义于天下，终春秋之世，母弟见于春秋者多有，而喜时不録，意谓是乎？曰：春秋所録无甚盛者，孔门不道管，晏即季友，叔肸以内大夫例书，非为达节也，石碏之权，施于父子，子臧之谊等于君臣，左氏以曹伯之恶不及其民，当时之事，存乎微显，权恕之耳，记曰：恭近礼，俭近仁，信近情，近礼者寡过，近情者可信，近仁者易容，其子臧之谓也？】：
【胡逄甲曰记云：君子以义度人，则难为人，以人望人，则贤者可知一部春秋，皆以义度人，于管仲乃曰人也如执，春秋之义，以管仲子产望人，则世尽彼哉！人无足算，圣人何以自存于天下，譬如韩公不以胆许人，卷帘一事，郑公怨之终身，靖安，欲以中丞许赞皇杜悰，一言赞皇亦以为徳凡人之情可望而知，惟有一种小人，若李训，郑注章惇，蔡确之流，切不可以人情望之，若遇此等人，不深恶痛，絶则危，及国家深恶，痛絶之则彼必以才自进，先杀其所忌，而后及于宗社，则是如何？曰：春秋不非其大夫如羽，父庆父，公子遂，圣人只平平待之，宣布事实，先后俱见善下手者，何必以刀笔为能】。
鲁桓称霸
【戴造口，前记称五覇，不始于齐桓，但齐桓为盛耳，宋败秦逺筵夷冝无足称自晋厉，晋悼而上，惟鲁桓公諡法以辟土服逺为桓桓公，二十会诸侯，再败宋，郑之师八国来朝，天子三聘其为始，覇无疑也。不知在宋，齐之会，鲁得以宗国，为其班首欤？抑犹在宋，齐之后欤？曰：既为覇，则主齐盟，不主齐盟，何霸之有？自纪郑会战，齐宋败绩于郎，絶欢十年不亲，袤曹之后，鲁实长，宋、齐，犹未覇也，何为齐役之有，然则北戎之饩，鲁为之班，何也？曰：鲁秉礼者也鲁为班爵，而郑实处，后郑以是怨而鲁，未有失也，桓主齐盟，又何疑乎？】荀息，公子地乐大心。
【陈有度，曰记云，君有责于其臣，臣有死于其言。故其受禄，不诬受罪，益寡人云：事君难进而易退，则位有序，易进而难退，则乱，若荀息之不食言，公子地公子辰之去国，春秋亦许之乎？曰：春秋何许之，有君子，事君大言，入则望大利，不尚辞，非其人不白，苟息之传奚齐，非其人矣，有霣无贰，何利之有？古者贵戚之臣，不轻去其国，公子地卑向魋，一日而去，国公子辰，又出其国人以脇其君，春秋何取焉？然则乐，大心不犹贤于华向欤？曰：事君慎始，敬终可生，可杀而不可使为乱，公子辰既叛于箫，乐大心自曹入而从之，则是同乱矣。故乐大心，则犹之仲佗，石彄也，然则赵鞅入晋实叛也，而书曰归于晋公子辰，自萧来奔，实未尝叛也，而书曰：入于萧以叛，春秋之权衡，固若此欤？曰：赵鞅入晋阳，则曰叛，讨荀士而归，则不曰叛，公子地挟三卿，以去其君，虽不称兵，有诛，祁向之心焉，萧犹宋竟也。三违而不出竟，虽曰不要，吾不信也。然则公子辰居，萧三年不见复于君奔于宗国，不犹礼之正者欤？曰：是则宋公之罪也。礼，三年不反，収其田里，而公子辰曰：子为君礼，不过出竟，君必止子，以是而亡其兄，以是而没，四卿公子辰，则何足以知礼乎？然则公子辰不知礼，不犹贤于孙林父欤？曰：孙林父逐君者也，公子辰弃君者也，地则君之地也，戚之与萧，其争几何？以地要君，不知其它】。
衞侯衎郑伯突衞侯朔
【陈允元曰：郑伯突之夺嫡，卫侯朔之搆兄，此过之大者也，故郑伯之出奔蔡，入于栎，皆书突卫侯之出奔齐，入于衞皆书朔所以正名定罪，告万世以为口实也，卫侯衎舍其大臣，蔑其师保，虐使定姜，不为无罪矣，而春秋皆不名之于其亡也，曰：卫侯出奔齐，于其归也，曰：卫侯入于夷，仪既君矣，乃书曰：卫侯衎复归于衡，均之有罪，而笔罚异等，何也？曰：突朔自为罪者也，衎与其臣分罪者也，臣过重于君，则寛其君，君过重于臣，则寛其臣，是时天下无覇诸侯出入，不知有王，卫侯衎之，复归，不请于王，其出入繋于臣下繋于臣下者，因其故爵，不请于王者，诛于春秋，观其轻重先后，而与夺之义，僃见矣，】。
楚灭江黄
【商应椿曰：江，黄远齐而近楚，贯之盟，管仲欲辞江黄，桓公不聴，及后防黄齐不能救，乃悔其言，攷左传防黄在僖公十二年夏，其秋，管仲平戎于王，史记？管仲卒于桓公，四十一年，当僖公十五年，则灭黄之时，管仲未死而谷梁，乃谓已死固谬，然管仲在时，何以不谏？且以管仲之才十倍于阳，处父处，父能伐楚以救江，管仲不能伐楚以救黄，何也？曰：小国祸难，无常不能自立，大国安得勤师，且当阳谷之前，桓公未荒，狄已灭，温侵卫，晋执虞公狄，又伐晋，齐皆不能讨也，何独与楚为难乎？温在王城之内，虞为太王之昭，覇主方兴，不能尽卹，楚人灭，子奔黄，黄有取灭之道，管仲安得遽为之谋乎？如使圣人处此，辍山戎之役，以讨北狄，问，晋人之罪以及虞，公召晋秦以救周，讨子带而清伊雒，大器之才，必有为之者矣。齐，晋相去不三千里髙梁之役中道而还，五公子之旤，亦肇于此也，】。
薄宋
【戴造曰：僖公亲从齐桓，匡合天下，齐桓既没，天下无覇，盂之防实，释宋公。春秋谨其日月书十有二月癸丑，公会诸侯盟于薄，后六年，楚又围宋实解，宋围春秋，又谨其日月书十有二月甲戌，公防诸侯盟于宋，虽不言解宋围，而宋围实，自此解癸未之歳，冬，十有一月己巳朔，宋公及楚人战于，宋师败绩，己丑之歳，夏四月己巳，晋侯，齐师，宋师，秦师及楚人战于城濮，楚师败绩，四条书法相等明，不以覇与宋，楚而以覇与鲁僖閟駉之颂，又极称僖功，则齐桓之后，当有鲁僖明矣，而公谷诸儒犹侈宋襄，何也？曰：僖公无失徳，然犹因桓成事者，桓歾见侵于齐，遂使公子遂如楚乞师，二十六年冬，公以楚师伐齐，取谷，公至自伐齐，皆不书日月，是春秋所深不许也，然则桓公弑兄而以称覇，可乎？曰：覇非王者之道也，鲁桓之时，前未有覇，故以宗国而长夏盟，鲁僖之时，桓文继起，故以覇主而绌宗国，理宜然也。】。
龙见绛郊
【张鼎臣曰：石鶂见于宋，春秋书之，眧公二十九年秋七月，龙见綘郊，而春秋不书空书，秋七月，何也？曰：石鶂在宋鸜鹆，在鲁，皆宗国也，龙见綘郊，龙闘洧渊，皆非宗国也，在宗国而有事，应不得不书，不在宗国，而无事应，则亦可已矣。然则龙见不时，又无事，应龙愚于鸜鹆矣，天子之沴，见于列国，周室之东晋，郑焉依，何为其无事应也。曰：圣人之于天道，敬其迩而远其逺者使列国之灾异，皆书则春秋几为志怪矣，乙酉之年，王室初定，三晋分争，尚后二十年，若郑则固无事也，龙犹有欲前人，固常谈之矣，】。
王猛王子朝
【陈允元曰：春秋尊王而亲公，公生没不名，外国则名之矣，王犹天也，记曰：择日月以见君，恐民之不敬也，而春秋生名，王曰：刘子，单子以王猛居于皇又曰：秋，刘子，单子以王猛入于王城，及冬，乃书王子猛卒，称王猛，则疑于王，称王子猛，乃知其未逾年也。春秋固生名王欤？曰：以别于王子朝也，是时王室始乱，两书子，猛子朝，则是愈乱也，繋猛于王以明其当立卒，仍称子以明其未定王也，然则左氏以王子猛卒，为不成丧，公羊以为不与，当孰得之欤？曰：胡氏得之，胡氏之意，以太子寿已卒，猛丐朝，皆未为嗣，诸大臣争立，以正则有猛，以宠则有朝，刘单之于猛，犹尹氏之于朝，春秋不与臣立君，而与天立君，敬王虽未逾年，得称天王，王猛虽已立，不得称天王，然则敬王丐孰立之欤？曰：亦刘单立之也，亦刘单立之，而前不称王，后称天，何也？曰：前乱而后不乱也，治乱之生，皆天也，籍谈，荀跞帅九州之戎，四邑之师以纳猛于王城，春秋不称荀籍而独称刘单，刘单之立王猛，再败再克，不得称天王，而独归之，敬王丐，是皆天也，然则春秋以成败论王欤？曰：王而成之，天也；成而王之人也，天人相成，诗曰：昊天有成命，二后受之，然则君前臣名，王称猛，而刘单称爵，何也？曰：刘单之爵，受于王，王之爵，未受于天，春秋以天治王，以王治天下，故自王而下，春秋皆得以天治之也，然则王猛之防不以王，礼欤？曰：礼，犹是礼也，諡悼称王，而乱犹未殄，则犹之王子也，曰景王，十五年，太子夀卒王立猛为世子，猛立己，七月，諡为悼王。既以礼丧而又以非礼治之，不目为乱欤？且首止之，会以王世子不名，而猛以立王书名，子般之，卒以三月未成君书卒，而王猛以七月成君书，卒则天王，诸侯大夫之礼，皆乱矣。曰：春秋以三年，治丧以立国成君，其丧未逾年，君不立国，春秋皆变文以治之，所以垂诚后世，毖于丧乱，成王之所为成，则亦为此也。诗曰：将予就之，继犹泮涣，于乎小子，未堪家多难，然则春秋之意，亦许中子欤？曰：兄弟互争，则许其不争者，丐以不争，直书天王猛，朝之争曲直相半，是虽天道，亦有人事焉】。
【陈有度，曰：春秋言居言即位，言立义各不同，出居于郑，居于郓，居于狄泉，犹之一义，而狄泉之居，犹在初年，始溃于蒯，非有播速，羁旅之事也，至如立者，古今以为近正，而卫人立晋，尹氏立王子朝，皆理所不应，下擅其上，犹石立栁生，世所经怪也，古今只明自立之乱而不明，立之为乱，又如入于栎，入于夷仪，入于曲沃，入于咸，则其文同乱矣，王猛入于王城，天王入于成周，皆入也，而有罪，其以不罪其以者，何也？曰：入而书以苦乱之词，入而不书，以厌乱之词也，衞人立晋不告之王，尹氏立子朝不承之，天造乱之词也，居于狄泉，闵乱之词也，故同之即位，而桓宣书意，诸公书事，其文虽同，而义亦殊起矣。至如敬王之入，成周，则犹有幸治之心焉，曰：幸矣！周室之未毁也，以常棣急难而犹安且宁，则周公之遗也，】。
黄父城周
【胡梦錥曰：眧公二十五年，黄父之会，范献子徴会于诸侯，十国之大夫，同为王事，具戍合饩，以扞王室，而春秋不书其事如城，杞宋灾之例，康侯以为臣子之常軄然欤？曰：春秋列国亦何常，軄之有恶，夫诸侯不会，而使诸大夫图之也，王城之难，晋已使籍谈荀跞，贾辛司马乌箕遗乐徴石行跪七大夫，济师所少者，诸侯不至如首止河阳之事耳，故为散防，以微之使见者不知，以是为与于单刘者欤？与于尹召者欤？抑叔诣之，自图其君与羣大夫之自有事者欤？至于狄泉之请，羣工就役，而后人知其为城周也，故昭公三十二年十一国之城成周，不书魏舒，士景伯恶其从范，鞅之诲以为戍，周不如共城之也，然则魏子不书，不谓其南面欤？成周之城，固天子自请之也，范魏何咎之有？曰：天子之守，守四夷诸侯之守，守四隣，春秋无有义，城者戍之，与城均之无当，故赵魏所图，又桓文之所不道也，然则叔诣之，自图其君，何也？曰：鸜鹆来巢，旤难将作，叔诣不以时白，李氏之恶，约与国之信，使鄟扈适栎，泛然无成，一旦奄然，与曲棘同病，是亦君子之所叹也。】。
祖祢昭穆
【商应椿曰：眧穆之义，父子异义，兄弟同则，故文出为昭武出为穆，天子七庙，诸侯五庙，亲尽而祧，继世之有眧穆，犹继体之有祖祢，父子君臣共义一也，僖公父视闵公，故新鬼为眧，旧鬼为穆，然自夏，殷及列国，兄弟相继甚多，春秋列国齐有孝昭懿，惠四世相继，卫有懿戴文，楚有康灵平，吴有诸樊，余祭夷昧，使以继世为昭穆，则子未尽而大父已祧，使以继体为昭穆，则父子君臣不得方于祖祢矣，故论昭穆于父子，易论昭穆于兄弟难，不知古人立庙祧，墠之説何以处之？曰：论庙则当以一世为一庙，论世亦当以一主为一世，至于世满庙，定固有一庙而妥，数世之主，一世而藏数主之，祏者见于民庶，则曰：君臣见于鬼神，依然祖祢，安得以继绕之义紊，继序之实乎？太庙之有夹室，宗杞之有分，祏亦皆并行而不悖，綮世而无僭也，然则君臣为眧，穆称皇兄弟，礼欤？曰：亦皆礼也。不以昭穆之义，紊兄弟之实，不以臣庶所称乱，鬼神之聴，虽七庙进之，至十一庙，未为大失也。】。
入郢入呉
【张鼎臣曰：凡言用师者，必称上防，如楚为吴之上，防吴为越之上，防然楚不能破吴，而见破于吴，吴不能破越而见破于越事，固在人而不在地也，中行説言汉与匈奴饮食衣服不同，不能相并，伍子胥言越与吴饮食衣服相同越，终为吴害，然中国风土，率皆相同，未闻终日吞争，北敌自晋，宋以来侵凌日起，岂亦繇风土相似欤？曰：此何须道？有道以驭诸侯，虽呉越同风，无故以御诸侯，虽枯木朽株，尽为难可也。】不废日月，不违筮。
【胡逢甲曰：日月筮，众人所道，而圣人亦道之，何也？曰：众人有其器而无其威敬，圣人用其威，敬以济其道，故道贯器者也。然则日月筮为一，为二欤？曰：不疑之，用日月疑之，用卜筮，卜筮与日月同道也，然则卜筮之道得，用日月，日月不得用，卜筮月离于毕，乘木有功，圣门共取之，则犹与众人同道也，将亦用众人之道欤？曰：众人安知道？必取其威，敬与鬼神与谋，则鬼神百姓同是祭器耳，然则王相孤虚，生尅福殛，圣人亦犹是趋避欤？曰：圣人亦人也，其于天道，则非犹人也，圣人有决择而无趋避，三徳五纪庶徴五事以敬，将之无适而非用也，然则其用之如何？曰：日月之所离，各于垣野中外之正应，各于爻序屈指可数也，易曰：易故易知，简故易从，易知故可亲，易从，故有功，其日月卜筮，威敬之谓乎？】：
春秋前后
【朱垣曰：春秋前有平王四十八年犹未入元也，至僖公二十四年乙酉冬天王，出居于郑，凡一百二十五年，易象过交，坎离之际，而东周始变，又一百二十年，易象正交乾坤之端，为眧公，乙酉，天王入于成周，王子朝奔楚，其先四年壬午秋天王，居于狄泉，为春秋之前部，余下三十八年，至秦王政乙夘元年为二百七十三年，为春秋之后部，更益二世元年，汉兵起沛，破秦监军于胡陵，方与之嵗三十九年，入于诗部，故诗与春秋两部兼行，若自获麟而后至汉，乙未，子婴降汉，夏五星聚于东井之歳亦二百七十三年，为春秋之后部，故诗与春秋上下相起，周，秦，汉之间，两代一闰，其较著者欤？陈允元曰平王，辛未，犹未入元以较明厯不能尽合，不如春秋用己未元，或用桓王，壬戌，上下千歳，犂于指掌，朱垣曰：鲁惠公弗皇元年，即周平王之三年，以惠公元除之，亦可简定明厯何独平王之元，若不用平王，辛未，元则周室，前后无所稽，承并失诗，春秋之意矣，允元曰：春秋十一元五千三百四十六年，已在义农之前，文献少征诗五元一千五百五十五年，则断自尧典而下隐公而上，若用辛未，元则须五十二元一万六千一百七十二年，世逺莫稽所以不用，不知仲尼之意如何？先生曰：天人互用，仲尼未作春秋，以前全，是用天平王之有，辛未，桓王之有，壬戌，隐公之有，己未，纯定于天，圣人采择以己未立，元使诗春秋，各有纲领，其上下进退于三元之际，裁酌于两，乙酉之间以得诗，春秋之用，是则人也。天人相从，决择取舍，是在诸贤耳】。
春秋表记问业附録