钦定四库全书    经部三
重订诗经疑问    诗类
提要
【臣】等，谨案诗经疑问十二卷，明姚舜牧撰，舜牧有易经疑问已着録是篇释诗，兼用毛传，朱传及严粲诗，缉时亦自出新论如辨，成王未尝赐周公，天子礼乐，其説颇为有见，又论三经，三纬之説谓赋比兴，乃通融取义，非截然谓此为赋此为比，此为兴也，惟截然分而为三，于是求之，不得其説则将为赋而兴，又比也，赋而比又兴也，而寖失其义，其説亦足解轇轕之谈，舜牧于诸经皆有疑问，惟此编説诗为差善，自序称所疑，凡经数十年，重加订问，前此误解亟为辨正，葢其用力较深也，惟不信，古人字少假借，通用之説于龙光伴奂之类，皆径以本字解之，强生论辨，是则隆万以后，儒者少见古书之故，亦足见诂训不明，而欲义理之不谬，无是事矣，乾隆四十五年五月恭校上。
总纂官，【臣】纪昀，【臣】陆锡熊，【臣】孙，士毅。
总 校 官 【臣】 陆 费 墀
重订诗经疑问原序
尝读三经，三纬之説窃有疑焉，三经，风雅颂是已，而三纬曰赋，曰比，曰兴，盖通融取义，谓所赋之有，比有兴耳，非截然谓此为赋此为比，此为兴也，唯截然分而为三，于是求之，不得其説则将谓赋而兴，又比也，赋而比又兴也，而寖失其义矣。此三纬之説之可疑者，而犹其小者也，若稽实待虚，断章取义，凡诗皆可通用，是而作者之志，则有一定不易者在説诗而不得其志，则将谓葛之覃兮为后妃，既成，絺绤而赋其事矣，将谓采采卷耳，为后妃思念文王而作矣，将谓螽斯羽之为羽虫矣，将谓简兮之为轻，世肆志矣，将谓河水洋洋，为齐地广饶，士女之佼好矣，将谓鲁道有荡为适，齐之大路矣，将谓似续妣，祖为君子之居矣，将谓中原有菽，为兄弟之教其子矣，将谓荏苒柔木，为得所植矣，将谓习习谷风，为生长和调矣，将谓有饛簋飱有捄棘匕之，漫无取义矣，将谓鸳鸯于飞，毕之，罗之之为兴矣。将谓履帝武敏，歆为足大指歆，歆然如有人道之感矣，将谓永锡祚，之可分而为二矣，将谓乃造其曹之为牧所矣，将谓伴奂优游之为泮涣，优游矣，将谓彼疏斯，稗之为分别，君子与小人矣，而其他则若鞅掌之，为失容也，权舆之为托始也，龙光之为宠光也，举柴之，为积禽也，无射之为无斁也，僣始之为譛始也，譛始之为僣始也，遐之通为河也，侯之训为维也，纷纷莫纪，总之则不得，诗人之志，而姑为讲解云尔。倘以意逆诗人之志于千载之上，则一字各函一义，而其中隽永之味，真有足啓万世之咀嚼者，奈之何诗义之湮，而莫识也，又奈之何陈説汨没于所习，而即有能探其防者，付之勿问也，今予所疑，凡经数十年，且重加订问矣，若前所误解者，亟与辨正，即有碍于制，义亦所弗恤焉，盖心独苦矣，而安得髙明君子虚心，一为之裁订哉？则所谓藏之名山而俟，知于千载之下者也，昔万厯歳在辛亥，季冬乌程，后学姚舜牧书于清髙啓后轩。
钦定四库全书
重订诗经疑问卷一
明 姚舜牧 撰
周南
闗闗雎鸠在河之洲窈窕淑女君子好逑
参差荇菜，左右流之，窈窕淑女，寤寐求之，求之不得，寤寐思服，悠哉悠哉！辗转反侧。
参差荇菜，左右采之，窈窕淑女，琴瑟友之，参差荇菜，左右芼之，窈窕淑女，钟鼓乐之。
诗序闗雎后妃之徳也风之始也，所以风天下，而正夫妇，故用之乡人焉，用之邦国焉，注从之。
朱子论作诗曰闗闗雎鸠出在何处？是则然矣。然雎鸠之情，挚而有别，却闗闗和鸣于河洲之上，匹配之正，聚处之宜，谁其似之？是皆今人拟讨之，所不能及者，作诗不本诸此，岂非杜撰乎？诗缉云：凡言兴也者，皆兼比极有见。
按疏云：淑女所居之宫，形状窈窕，故笺言幽闲深宫，注幽闲之意，本此，然只淑之一字，已足以尽女徳矣，何必假窈窕以形容作居处看，似与在河之洲，为有情。
此淑字下得极佳，文王之徳尽于一敬字，后妃之徳尽于一淑，字敬则，自强不息，纯亦不已，便是个干之健，淑则幽闲贞静，足以配至尊奉宗庙，便是个坤之顺，故曰窈窕淑女，君子好逑，下二章，皆本此二句来读大明篇，文王初载，天作之合，以下见后妃之生，诚天黙，定文王之配以开周家之祥，有不偶然者，所以称窈窕淑女，君子好逑。
荇菜出水中，无纎毫尘垢，流而采采而芼，可以荐神明，故取以起兴。
流则无定主，而宜求故兴，寤寐求而备道，其忧思之深采，则已择取而将用矣，不啻琴瑟之在御也，故应以琴瑟友芼，则已就烹，而用荐矣，不啻钟鼔之在悬也，故应以钟鼔乐。
参差，拟其生出之有伦，左右言其取用之致，谨辗转反侧，非实有此事，只形容其思，服之悠悠，一至于此耳。琴，瑟，友钟鼓乐亦然。
闗雎之诗不作于文王，而作于宫中之人，所以云乐而不淫，哀而不伤。
程子曰有闗雎麟趾之心，然后可行。周官之法度，于此诗何以见得葢，凡纪纲法度之施，皆本于精神，心术之运，文王后妃相配合，全是以徳为倡和而絶非宴私昵狎之情好，所以钟英毓瑞，笃生武王，周公顺天应人，以啓无疆之厯服制礼作乐，以开万世之太平也，自古治国，平天下有外，修身以齐，其家者乎？而修身齐家，实本此心之雝，肃来观，思齐篇云：雝雝在宫，肃肃在庙，可以识闗雎麟趾之心，得周官法度之本矣。
匡衡前后注俱当玩诵
葛之覃兮，施于中谷，维叶萋萋，黄鸟于飞，集于灌木，其鸣喈喈。
葛之覃兮，施于中谷，维叶莫莫，是刈是濩，为絺为绤，服之无斁。
言告师氏言告言归，薄汚我私薄，澣我衣害，澣害否？归宁父母。
诗序葛覃后妃之本也，语未明，诗传太姒，将归宁，而赋葛覃是。
此诗本为归宁而作，乃赋葛覃，而追叙于初夏之时，爰及于盛夏之际，葛已成而服无斁，始告师氏以言归，葢必敬必戒，无违夫子，礼之正也，歳一归宁，礼之以情起者也，念归宁而不迫，时纺绩而不偷，而其鸣喈喈雝，然有和鸣之意，服之无斁，帖然有服事之，忱言告师氏，纎毫无自専辄之念此其徳极幽闲极柔静，宜配君子而可以承神明之统，理万物之宜欤？已贵而能勤等语，恐非本诗之防，注既成，絺绤而赋其事，亦恐未然也。敢正髙明。
初葛时，即有归宁之意矣！乃必待成，絺绤而言归，所谓人归落雁，后思发在花前也。
首章是叙，葛初生时之光景，黄鸟飞鸣，亦就其时所见闻者，入咏耳，然宫闱中一段雝雝，和处之意已，不觉其溢，于词端矣。
服之无斁有安焉终焉之意
辅氏曰：薄汚薄澣，不为甚饰之辞害，澣害否？又见不苟之意。
言告师氏是已，告师氏言告言归，使师氏告于文王，此可见礼度之，雍容矣。
周初时为絺为绤，服之无斁，其衰也，妇无公事，休其蚕织，嗟乎！此女徳有闗于化理不小小也。
采采卷耳不盈顷筐嗟我怀人寘彼周行
陟彼崔嵬，我马虺隤，我姑酌彼金罍，维以不永怀，陟彼髙冈我马黄，我姑酌彼兕觥，维以不永伤，陟彼砠矣，我马瘏矣，我仆痡矣，云何吁矣！
怀人，怀字极妙，怀者，怀诸心而不能舍也，故下章曰永怀，曰永伤，又曰：云何吁伤深于怀而吁，又深于伤也，总本一怀字。
崔嵬至髙者髙冈次之砠又次之
大注思念二字极妙，后妃当采卷耳，时怀望文王之归，终莫能释也。故托言采卷耳，又托言登髙又托言饮酒耳，非实有此事也。
吁字正应，前嗟字，嗟我怀人，而不能释，故自讶其云何而不觉其长叹息之深也。
妇人从一而终，故其夫在则服之，无斁其夫不在，则嗟我怀人，葢其所服事所怀，思唯此人也，此之谓贞静而不动于邪，専一而不失其常也，若后世如齐同行，如莒同往，固其夫，失刑于之教，抑其妇徳之不良哉！
以上特据注为解耳。若谓后妃思念文王而作通是托言，则何事托到采卷耳，直至陟崔嵬，酌金罍，永怀永伤，若是其已甚耶？谚云南人不梦车，北人不梦船，后妃即念文王跋陟于山水，然崔嵬髙冈目所未覩，身所未歴，岂应以梦想不及语，形之咏叹至此耶？若诗序谓此诗后妃之志也，又当辅佐君子，求贤审官，知臣下之勤劳，诗缉因言：后妃主酒浆之事，故因采卷耳，而念使臣之劳，直矜念其道路之跋涉，嗟乎宫中，矜念乎外，臣何便一至于此耶？且即卷耳之采，恐非后妃之所宜亲也，即宫中女伴，恐亦未有出采卷耳，于中野也，诗本人情，托言矜念，恐皆未得此诗之防，唯诗传云：文王遣使求贤而闵行役之囏也，劳之以卷耳，似为稍近，然采采卷耳，口吻实出于妇人，岂上之人体行役者，室家之怀，思而代为之咏耶？若金罍兕觥，似亦其室家待行役者之归，将酌之以释其怀，且伤也云尔，姑存之以备一説。
南有樛木葛藟累之乐只君子福履绥之
南有樛木葛藟荒之乐只君子福履将之
南有樛木葛藟萦之乐只君子福履成之
樛木屈曲而下，垂后妃，无嫉妬而能逮下，故诗人以樛木兴。
乐乐易也，和乐也，凡乐易的人，处人自和乐为众所亲，就富贵，必绵延子孙必盈衍，此便是福履之绥，福履之将，福履之成。
此君子即圣人，君子之称，故男与妇皆可称之。福履二字，聨读履字，不作禄字解，易曰：视履考祥，其旋元吉，凡考人之善否，莫良于所履，其人诚善，吉祥不期而自集，是之谓福履也，绥即宠绥之绥，累延系也，荒则蔓绕而莫分，萦则纠结而莫解，绥宠赉也，将则承奉，而莫知成则混合而无闲。
礼，天子后立六宫，三夫人，九嫔，二十七世妇，八十一御妻，无非所以重神灵，广嗣续也，故五日之御，礼有定制，后世如赵飞燕武曌等専宠妬下，卒致祸水灭火，逐燕摘之辞，至今令读者酸鼻视樛木，葛藟之咏，真天渊哉！
诗序樛木，后妃逮下也，注从之，诗传南国诸侯，慕文王之徳而归心于周，赋樛木，今览三章，皆称君子传，较胜于序也，存之。
螽斯羽诜诜兮宜尔子孙振振兮
螽斯羽薨薨兮宜尔子孙绳绳兮
螽斯羽揖揖兮宜尔子孙蛰蛰兮
诗传，周人庆文王之多男而赋，螽斯诗序，后妃子孙众多，也言若螽斯不妬忌，则子孙众多也，文王之刑于后妃之逮下，两得之矣。
诗缉训振振为盛义较是
取象于螽斯当矣，而何取于羽？羽羽翼也，螽斯一生九十九子，后妃一人耳，安能生若是之多，唯是恩养众妾，若卵而翼之者然，故其生出众多，而未艾也。细味，宜尔子孙，一宜字，便见此一羽字甚重，不可忽矣。陈氏曰：言羽者，螽斯羽虫也，无羊之诗，羊言角牛言耳，状物类者皆如此，嗟乎！此之谓腐儒也，无羊言，羊之角正，咏其角之濈濈也，言牛之耳，正咏其耳之湿，湿也，则此诗之言，羽正咏其羽之诜，诜也，且岂直此哉！鲂鱼赪尾，则尾有取义矣，相鼠有皮，则皮有取义矣，肃肃鸨羽，蜉蝣之羽，则各有取义矣，甚即防牙，雀角虽无是事，而其言亦自有所谓，曾谓此下一羽字，而独无所取，义哉？嗟乎！此之谓腐儒也。
诜诜似拟，其羽之柔和薨薨，似拟，其羽之展舒，揖揖似拟，其羽之敛戢总之，则翼庇羣妾而无妬，忌之害也，振振状，其生之多且仁，绳绳又状其嗣生而不穷，蛰蛰又状，其含生而不尽，此蛰字即龙蛇之蛰蛰字，易曰：夫坤，其静也翕，其动也辟，是以广生焉，薨薨，是其动之辟也，揖揖，是其静之翕也，是皆有生意存焉，故其下曰绳绳兮蛰蛰兮。
桃之夭夭灼灼其华之子于归宜其室家
桃之夭夭有蕡其实之子于归宜其家室
桃之夭夭其叶蓁蓁之子于归宜其家人
诗传，周人美后妃之徳终始妇道，赋桃夭，诗序桃夭，后妃之所致也。不妬忌，则男女以正婚姻以时，国无鳏民也，国无鳏民，而家室咸宜，是为妇道之始终，传序初不相戾也。
桃先华次实而叶始茂畅故其咏有次第
男女尚乎徳容故云灼灼其华，婚姻主乎嗣续，故云有蕡其实，家人赖于荫庇，故云：其叶蓁蓁。
室家家室，虽取叶韵，而亦稍有别，男子生而愿为之有室，得贤内助，和于闺门矣，故云：宜其室家，妻子好合，父母其顺矣乎？佳儿佳妇，一家之福也，故曰：宜其家室女，正位乎内，男正位乎外，大小上下分定，而情洽矣，故又曰：宜其家人。
肃肃兎罝椓之丁丁赳赳武夫公侯干城
肃肃兎罝施于中逵赳赳武夫公侯好仇
肃肃兎罝施于中林赳赳武夫公侯腹心
诗传，文王得良臣于野，周人美之赋，兎罝诗序，兎罝后妃之化也闗雎之化行，则莫不好徳贤人众多也，似大逺。
既称兎罝之人其才可用于世是赋不是兴
肃肃是敬的意思，兎罝之人，安识所谓敬，乃其被化之深，即一设罝之际，有致谨而不敢苟者，即此肃肃，而为赳赳之武，这便是有勇而知方者，所以许其为公侯之干城公侯之好，仇公侯之腹心，不然，此一猎狩之，武夫耳，何干城，好仇腹心之足云：诗缉训干城为勇，而忠训好仇为勇，而良训腹心为勇，而智甚有理，盖干城其捍御好仇，其匹偶而腹心，其可与机密者也。
采采芣苢薄言采之采采芣苢薄言有之
采采芣苢薄言掇之采采芣苢薄言捋之
采采芣苢薄言袺之采采芣苢薄言襭之
诗传文王之时，万民和乐，童儿歌謡赋，芣苢诗序，芣苢后妃之美也，和平则妇人乐有子，按本草芣苢宜子，较尤得之。
诗缉谓采而聚之于地，既为己有，于是就地掇拾之，捋取其子，由是袺而执其袵，由是襭而扱袵于带间，语极有次第。
此妇人嬉逰事耳，曷见其相乐也，曰：有女仳离，啜其泣矣，啜其泣矣，何嗟及矣！即欲为芣，苢之采，其可得乎？故读采采芣苢之章，则知其娱乐，而莫知读中谷有蓷之章，则知其愁苦而无奈。
南有乔木，不可休息，汉有游女，不可求思，汉之广矣，不可泳思，江之永矣，不可方思。
翘翘错薪，言刈其楚，之子于归，言秣其马，汉之广矣，不可泳思，江之永矣，不可方思。
翘翘错薪，言刈其蒌，之子于归，言秣其驹，汉之广矣，不可泳思，江之永矣，不可方思。
诗传文王，化行南国，男女知礼，诗人美之赋，汉广诗序，汉广徳广所及也，文王之道，被于南国，美化行乎江，汉之域，无思犯礼求也，意同。
树荫可休，而乔木竦拔，则无荫可休，游女可求，而礼义自守，则无隙可求。
潜行曰泳桴筏曰方皆有深意在
据首章，汉犹有游女也，次章三章云：之子于归，无复有出游者也。
翘翘错薪，喻众女之髙洁其楚者，其蒌者皆为人所刈，将来无复可休息之望矣。正应上，南有乔木二句，之子于归，自有秣其马者，自有秣其驹者，以礼亲迎，非复昔日出游之，可望见矣，岂可以非礼犯哉？汉之广矣，四句总咏不可求之意。
记曰：男有分女有归，今之子及笄，未及笄者，皆有归而无复有出游者，故言刈其楚，复言刈其蒌，言秣其马，复言秣其驹，言物各有主，非直楚不可刈，蒌亦不可刈也，女各有归，匪直马不可秣，驹亦不可秣也，一节深一节。
遵彼汝坟伐其条枚未见君子惄如调饥
遵彼汝坟伐其条肄既见君子不我遐弃
鲂鱼赪尾王室如燬虽则如燬父母孔迩
条枚条肄言时物之变也
未见君子，惄如调饥，何怀之甚？既见君子，不我遐弃，何幸之深！乃慰劳之词，维曰：鲂鱼赪尾王室，如燬云云，忘如燬之暴虐，怀孔迩之深恩，此可以观文王徳化之所感矣，诗序汝坟，道化行也。文王之化行乎？汝坟之国妇人，虽闵其君，子犹勉之以正也，诗传受辛无道，商人慕文王而归之赋，汝坟亦一説。
惄言此心之怵惕也，小弁亦云惄焉，如如饥，如皆状，此心之惄，惄也，此训饥意小弁，训思也俱未当。
麟之趾振振公子于嗟麟兮
麟之定振振公姓于嗟麟兮
麟之角振振公族于嗟麟兮
诗序麟之趾闗雎之应也闗雎之化行，则天下无犯非礼，虽衰世之公子，皆信厚如麟趾之时也，诗传，周人美其公子之多仁也；赋麟趾较直截。
麟之徳在趾之不践，生草不履生虫，在定之不以抵在角之不以触，故以起兴，振振者生，而仁厚之称，中原呼臀，为定定者，臀也，臀坐着则定，如易称艮其背曰：艮其止，止即背也。若训定作额，则与角相去不逺矣且与趾甚相悬也，诗人取义，当不若是之无序，存之以告通方者。
吁嗟麟兮，有大咀嚼，诗人意若曰，世称麟徳则以其趾矣，乃振振公子，生而仁厚而克世其徳，吁嗟乎！此真是个麟而麟之趾不足称也，犹人称说金银是宝，生有好儿子，秀出等夷，此是活宝而金银，又不足宝也，此似深一层意。
公子子也，公姓孙也，公族子孙之蕃衍，成族者始，公子次公孙次公族，即后世所谓子孙贤，族将大之意，召南。
维鹊有巢维鸠居之之子于归百两御之
维鹊有巢维鸠方之之子于归百两将之
维鹊有巢维鸠盈之之子于归百两成之
诗传公子归于诸侯，国人观焉，赋鹊巢诗序鹊巢，夫人之徳也，国君积行累功，以致爵位，夫人起家而居，有之徳如鸣鸠乃可以配焉。
世称妇徳不称妇才，妇以才名，非善事也，诗象鸠性拙而居，成巢极当。
风人意在言外，凡言人之贤，但称其服饰之美，此言夫人之徳亦但称其坐享成业，是其徳足以称自见于言外矣，非文王修齐之化何以致此？
百两之御亦云，之子于归者迎之，子之来归也，车必有御，即往迎者，称御亦可，何必转音云迓耶？方方所也。
盈言其从之，多即韩奕，所谓烂其盈门者成言，其礼之备，谓昏礼至此，是为遹观厥成也。
百两之送迎总是重其礼不重其物
于以采蘩于沼于沚于以用之公侯之事
于以采蘩于涧之中于以用之公侯之宫
被之僮僮夙夜在公被之祁祁薄言还归
诗传诸侯之夫人勤于亲蚕，国人美之，赋采蘩蘩，非所以生蚕者，诗序采蘩，夫人不失职也，夫人以奉祭祀，为职是。
采蘩采苹，未必诸侯夫人，大夫妻之躬为采，但本其齐恪以奉祀，若身徃为之，而克致其洁清云尔，被之僮僮，于以奠之，则是其所身致者。
末章上二句是趋事有恪，下二句是去事，有仪总之，则诚敬以奉祀也。
祭贵诚不贵物，沼沚之毛，可荐于王公，可羞于鬼神，诚为主也，不然，亦物耳，安足贵哉！诗称苹蘩，易称用禴，葢知所重矣。
喓喓草虫，趯趯阜螽，未见君子，忧心忡忡，亦既见止，亦既觏止，我心则降。
陟彼南山，言采其蕨。未见君子，忧心惙惙，亦既见止，亦既觏止，我心则説。
陟彼南山，言采其薇。未见君子，我心伤悲，亦既见止，亦既觏止，我心则夷。
诗传南国之大夫聘于京师，睹召公而归心焉。赋草虫诗序草虫，大夫妻能以礼自防也似不如传，然注从序久矣，亦姑从之。
草虫之鸣，阜螽之趯，蕨薇之生，时物亦云变矣，乃其妻思念君子始终一心，兹可见其性情之正，得于圣化之所被者，深也。
不独曰：见止又曰：觏止觏，则始叙其劳苦，致其绸缪，而往昔之怀，念俱可释也，故曰：则降则説则夷然此皆未见君子，时怀想其必至此，而后可也，要识得谢叠山，曰惙惙，忧之深，不止于忡忡矣，伤则惕然悲，则哀不止于惙惙矣，此未见之忧，一节紧一节降，则心稍放下，悦则喜动于中夷，则心平气和，此既见之喜，一节深一节。
读采采卷耳之诗，见后妃之思，其君子也，一而不他读，喓喓草虫之诗，见大夫妻之思，其君子也，一而不他读，汝坟殷其靁之诗，见行役者之妻，思其君子也，一而不他，此所谓发乎情，止乎礼义者，此所谓风之正者欤。
于以采苹南涧之滨于以采藻于彼行潦
于以盛之维筐及筥于以湘之维锜及釡
于以奠之宗室牖下谁其尸之有齐季女
诗传内子勤于祭祀，国史美之，赋采苹，诗序采苹，大夫能循法度也，大夫妻称内，子能循法度，则莫要于承祭矣。
首章叙其采，次章叙其盛，且湘末章叙其奠，极有次第。
苹藻之采常物耳，筐筥之盛，锜釡之湘常器耳，宗室牖下之奠，常仪耳，唯尸之有齐，则诚敬之为可尚也。左传云：苟有明信，涧溪沼沚之毛，苹蘩蕰藻之菜，筐筥锜，釡之器，潢污行潦之水，可荐于鬼神，此一段説得极好。
记曰：祭也者，必夫妇亲之，所以备内外之官也，故采蘩之诗，称被之僮僮，夙夜在公，此章称，谁其尸之？有齐季女。
蔽芾甘棠勿翦勿伐召伯所茇
蔽芾甘棠勿翦勿败召伯所憩
蔽芾甘棠勿翦勿拜召伯所説
诗序甘棠美召伯也，召伯之教，明于南国，诗传召康公勤于劳民，燕人怀之赋，甘棠语更直截。
翦必加之伐，故云勿翦勿伐，翦必致其败，故云勿翦勿败，翦必令之拜，故云勿翦勿拜，拜下垂也，凡人翦树之枝叶，其势必拜，垂于下，今苏庠范文正公手植柏，有木撑柱其下，使之不垂，是勿翦勿拜之，一证也，或曰：翦与剪异，剪方可剪其枝叶，翦安得翦其枝叶哉？翦射也，伤也，总言勿伤勿伐，勿败勿拜也，云耳説即解悦字为是悦，故茇于斯，憩于斯也，如音税而解作舍则前茇，字已云，草舍矣，将舍而复舍乎？书召公告武王戒其狎侮，小人告成，王欲其諴于小民，则其当时布徳于南国槩，可想见矣，此所以去后有甘棠之思。
厌浥行露岂不夙夜谓行多露
谁谓雀无角，何以穿我屋？谁谓女无家？何以速我狱？虽速我狱，室家不足。
谁谓鼠无牙，何以穿我墉？谁谓女无家？何以速我讼？虽速我讼，亦不女从。
诗传，埜人强昏不得而讼，女人终拒之，赋行露诗序行露，召伯聴讼也，召伯时何有此彊暴，侵陵之事，葢纣之旧染犹存，而文王之化犹未纯，被之日也，自非召伯之明，聴贞女之志，其曷以自明乎？
礼，女子夜行必以烛，况道间之行，可夙夜乎？谓行多露辞，婉而拒严矣。
就穿屋看来，若谓雀有角矣，而实无角也，就穿墉，看来若谓防有牙矣，而实无牙也，就速狱，看来若谓女于我，曽有室家之事矣，而实无家也，六礼不备，贞女不行，虽速我狱，而室家不足，我肯女从乎哉？此与下章宜统看。
始之淫乱也；不有其躬，而今则惟恐其沾濡，虽召致狱讼，而必不苟与也，非礼义之克闲，何以有此？谓行多露，恐其身之或濡也，室家不足，责其礼之未至也，亦不女从，决其合之不苟也。
羔羊之皮素丝五紽退食自公委蛇委蛇
羔羊之革素丝五緎委蛇委蛇自公退食
羔羊之缝素丝五总委蛇委蛇退食自公
诗序羔羊，鹊巢之功致也，召南化文王之政，在位皆节俭，正直徳如羔羊也，朱子因本是説着此四字而俗儒，又将此四字分解此四句可哂之极，诗传大夫贞而能俭，忠于公室，国史美之赋，羔羊注衣服有常，而从容自得，体得明。
曰皮，曰革，曰缝，皆有谓曰：皮则有毛附丽在，曰：革则毛毨而鞟存也？曰：缝则革敝，而缝见也，五紽五緎，五总皆云素丝，是所谓表里一于素者也。
晏子一狐裘三十年，必希革而缝见矣，是下皮字，革字缝字之一证也。
补传曰：合五羊之皮为一裘，循其合处，以素丝为英饰也，钱氏曰：两皮之缝不易合，故织白丝为紃，施之缝中，连属两皮，因以为饰，是紽缝饰緎，其界而总其合也，故统名曰紽而及见革之合异为同处，则曰：緎见缝之聨，结莫解处，则曰总耳。
书毕，命曰兹殷，庶士席宠惟旧，怙侈灭义，服美于人，骄淫矜侉，将由恶终俗之不良，可想也，一旦文王先之以卑服，道之以敬止，曽未几时，而在位者皆如此，此所谓圣神感化之妙也。
殷其靁在南山之阳，何斯违斯？莫敢或遑，振振君子，归哉归哉！
殷其靁在南山之侧，何斯违斯？莫敢遑息，振振君子，归哉归哉！
殷其靁在南山之下，何斯违斯？莫或遑处，振振君子，归哉归哉！
诗序殷其靁，劝以义也，召南大夫逺行从政不遑宁，处其室家，能闵其勤劳，而以义劝焉。
易曰：地雷复又曰，夫征不复，曰无徃不复靁收而发声，是一阳之复也，夫征而不复，妇人能无深念乎？故触雷而起兴。
息休息也，处居处也，无大别，但首章云：莫敢或遑，次章复申一敢字三章，复申一或字耳。
摽有梅其实七兮求我庶士迨其吉兮
摽有梅其实三兮求我庶士迨其今兮
摽有梅顷筐塈之求我庶士迨其谓之
通章当重看，一求字，惧时之过，而必待士之求，乃为女子之正谓之者，致词于媒妁，传言于父母也，女子以身事人，少有防汚终身之辱也，要识此女子，非是急于归，惟欲珍托此身于良人可免，或然之辱耳！桃夭，婚姻之期也。梅落则愆其期矣，故以摽梅见赋诗序，摽有梅男女及时也，纣时淫风盛行，召南被文王之化，女子待嫁以免，或然之辱，是矣，申公诗説摽有梅女父，择壻之诗，却本诗传阙文，中一择字，来大有理，葢择必求一佳偶，此诗三言求我，庶士也。
嘒彼小星，三五在东，肃肃宵征，夙夜在公，寔命不同，嘒彼小星，维参与昴，肃肃宵征，抱衾与裯，寔命不犹诗传，小臣奉使，而勤劳于公赋，小星诗序，小星惠及下也，夫人无妬忌之，行惠及贱妾，进御于君，知其命有贵贱，能尽其心矣，较胜。
礼妾御莫敢当夕，夫人惠下，而命妾进御于君，故以肃肃，宵征为幸。
宵征而曰肃肃可以占进御之共恪矣
三五在东，正夙夜在公之候，维参与昴，乃抱衾与裯之时，此所谓见星而往，见星而还，不敢当夕者也女徳无极妇怨无终，安知所谓命哉？肃肃宵征，而一安于命，盖不独其夫人贤也，众妾于是乎不可及矣。
江有汜之子归不我以不我以其后也悔
江有渚之子归不我与不我与其后也处
江有沱之子归不我过不我过其啸也歌
诗序江有汜，美媵也，勤而无怨，嫡能悔过也，诗传诸侯之夫人终容其媵也，赋江有汜，葢两得之矣；江，犹有汜有渚，有沱也，嫡可无媵，妾之从乎？故以起兴以是用其人与是偕之，行过则往其家之谓也，其啸也，歌承悔，且处説悔且处，则其啸也歌矣，初时不我以，则不与之往过其家，既悔其不以则必处之得所，而共歌于其室。
野有死麕白茅包之有女怀春吉士诱之
林有朴野有死鹿白茅纯束有女如玉
舒而脱脱兮无感我帨兮无使尨也吠
诗传云：野人求婚，而不能其礼，女氏拒之，赋野有死麕，诗序云：恶无礼也，是时天下大乱，彊暴相陵，遂成淫风，被文王之化，虽当乱世，犹恶无礼也，故三章次第由淫而渐制，于礼能拒，无礼者之所犯也。
此诗美女子之守，然首章曷云：怀春而致诱乎？其初犹仍乎淫风也，次章云：有女如玉，不及怀春，则非复白茅之可包矣，后终拒之云舒，而脱脱兮，无感我帨兮，无使尨也，吠则凛然礼义之闲，是感于圣化之深也。
曷以野有死麕，兴鹿善淫，怀春之女，淫而无复，人心是死，麕之在野，人得而包之者也，何怪乎？吉士之诱哉？首章全是罪女子。
诗曰：无忝尔所生，怀春之女，若死麕之，在野也，亦可自愧死矣！易曰：借用白茅，旡咎吉士之诱，若用白茅，以包死麕也，亦可自汗顔矣。
次章又以林有朴句，兴野有死麕，白茅纯束，句又诗之一体也。
林有朴不成材者也
但言有女如玉，则其人之怀春乎？不怀春乎？未可度思也，至拒之舒尔，脱脱兮云云，则其帨不可动也。其尨不可警也，况可得而及其身乎？此之谓凛然，不可犯也。
陶其情云，愚按：此诗不可得其解，若解为正风，岂有贞女而吉士可诱者，读首二章，有野，有蔓草之意焉，若卒章则堕落，淫防暗约之，蹊窦矣。
何彼秾矣唐棣之华曷不肃雝王姬之车
何彼秾矣华如桃李平王之孙齐侯之子
其钓维何维丝伊缗齐侯之子平王之孙
通章重，肃雝二字，肃雝，曷征于王姬之车，蘧伯玉车声辚辚，识者知其为君子，是肃雝，以执妇道，即下嫁之车，可以豫识之也。
次章是美其同芳三章，是美其相合，皆非肃雝，不能致此。
女尚徳容故何彼秾矣！华如桃李，下先言平王之孙次之，以齐侯之子礼，男先于女，故其钓维何？维丝伊缗，下先言齐侯之子次之，以平王之孙。
诗传齐襄公【阙，】  王，周人耻之，赋何彼秾矣！列之小雅，照平王之孙看亦是，但此诗今列之召南，即据诗序云：美王姬也，亦可，然平王解平正，天下之王终属牵强，阙疑可也。
彼茁者葭壹发五豝于嗟乎驺虞
彼茁者蓬壹发五豵于嗟乎驺虞
诗传虞人，克举其职，国史美之赋，驺虞诗序，驺虞鹊巢之应也。鹊巢之化行，人伦既正，朝廷既治天下，纯被文王之化，则庶类蕃殖，搜田以时，仁如驺虞，则王道成也。
一发而五豝五豵，言发之者，少而取之者多也，愚窃以为不然，一发矢耳，安能命中若是之多得哉？所谓发者发生也；发育也，豝与豵微物耳，乃一发生发育，至于五豝，五豵之多焉。则他兽之生，生者可知矣。故上言葭与蓬亦以草木之微者，论言草木若是其蕃殖，禽兽若是其化生真有取之，不尽而用之，不穷者，故以为真。驺虞也云尔，若注所云，未敢谓是也。敢问髙明
驺虞，不食生物，所全有几？王者仁育万物，至于生生不穷，斯方是天地覆载之仁，吁嗟乎驺虞，葢谓驺虞之不足称也，此照前吁嗟麟兮看亦深，一层説邶。
泛彼柏舟，亦泛其流，耿耿不寐，如有隠忧微我无酒，以敖以游。
我心匪鉴，不可以茹，亦有兄弟，不可以据，薄言往愬，逢彼之怒。
我心匪石，不可转也，我心匪席，不可卷也，威仪棣棣，不可选也。
忧心悄悄，愠于羣小，觏闵既多，受侮不少，静言思之，寤辟有摽。
日居月诸，胡迭而防心之忧矣，如匪澣衣，静言思之，不能奋飞。
妇徳之坚贞犹柏舟之坚致也，而不得于夫，若柏舟泛流而无所泊，故以取喻。
隠忧而曰如有其辞，温且厚矣，茹非度也，纳也，烝民篇云：柔亦不茹，据亦非依之以为重也，妇人意若曰，唯鉴能随妍媸之照，而并纳之，我心匪鉴，不可以茹，似犹有不能忍者，如有兄弟之可据，犹可言也，乃女子有行逺父母兄弟，亦有兄弟而不可以据矣。我非之，子之愬而谁愬哉？薄言往愬，逢彼之怒其情，滋以戚矣，所以又自反而不敢深致怨也。若曰不能度物，吾不知所度，云何若？曰：不可依以为重，将挟彼兄弟，以仇其夫耶？是皆不通之论也。
薄言往愬，愚断谓非，愬于兄弟，何也？女子有行逺父母兄弟，于理不应往，即往愬焉，于兄弟之情，必用好言以寛解何便至，逢彼之怒，且上云：亦有兄弟不可以据，葢亦知其不足以依矣，往愬何为哉？愬而逢怒，是愬于夫无疑者。
匪石不可转，明专一而无他，匪席不可，卷明终从而不弃，威仪棣棣，不可选明律身自有常度，不可有所选择，而自贬以苟合。
辟拊心也上着一寤字，言不敢明致辟也，但唯寤寐之间，拊心以自解耳。摽即摽有梅之摽，训落字，犹俗语所谓自解自落也。
觏训遇，谓遇此谗谮之病也，受侮则受其侵陵之侮耳。
日月无迭亏之理，详语意，若谓觏闵受侮，日复一日，月复一月，相迭而亏防也云尔，所以心之忧矣，如匪澣衣，静言思之，不能奋飞，若是其不堪也，若以日月比嫡妾，相迭而微是已，犹有不微之时也，似失诗人之意。
心之忧矣，如匪澣衣，抑何其难处之甚也？静言思之，不能奋飞，则终无可他，适之理矣，此女子之安于命者，朱子曰：妇人不得于夫，宜其怨之深矣，而曰我思古人，实获我心！又曰：静言思之，不能奋飞怨而不过如此，凡于人伦，有不得者，皆当以此为法，如屈原不忍其愤，怀沙赴水，此贤者之过也，贾谊云歴九州而相其君，何必怀此都也？又失之逺矣读诗者须合如此看，再按诗序，柏舟言仁，而不遇也，孔丛子载孔子读柏舟，见匹夫执志之不可易也。甚有理，若注谓妇人不得于夫，将借酒一敖一游，以自解耶？且妇人从一而终奋飞，其将何往耶？从仁而不遇説首章谓舟必得人，以维楫而后有所济国，无其人莫知底止，此仁人忧痛之深，而非饮酒，敖游之所能释者也，其次章谓见此一段，光景我心，既不能容僚友，犹兄弟也，往愬又反，见怒三章，谓虽是如此，然节操终不可改易威仪，终不可选择而苟合，四章谓己之怀忧，正见愠于羣小而觏，闵受侮之不可言，末章则谓：君与臣皆属昏，瞆含垢忍耻，不能奋翼以飞去也，此语意俱有着落，无牵强，且于匹夫执志不易之赞，甚相合可从。
绿兮衣兮绿衣黄里心之忧矣曷维其己
绿兮衣兮绿衣黄裳心之忧矣曷维其亡
绿兮丝兮女所治兮我思古人俾无訧兮
絺兮绤兮凄其以风我思古人实获我心
緑衣黄里，是伤其反背绿衣，黄裳是伤其倒置緑兮衣兮二兮，字宜深，味绿兮丝兮，女所治兮，则绿兮衣兮，之所从也，更宜深味。
绿兮丝兮，女所治兮，非又有一丝而又治之也，丝即緑衣之丝也，女所治者，若曰：方自少艾时，女即嬖宠之，以至此耳。我今亦柰之何？唯思古人曽有遭此而善处之者，以自励焉，不至于有过而已。
绿兮丝兮，女所治兮，是庄公狂惑之萌也，萌而不已，则必至于为衣而黄里，黄裳矣，则必至庶姜孽孽，庶士有朅，州吁弑完，而戴妫大归矣，易曰：臣弑其君，子弑其父，非一朝一夕之故也，其所由来者渐矣，由辨之不早辨也，葢谓此也。世之为君为父者，曷其柰何弗辨？弗自折其萌。
絺兮绤兮，凄其以风正对，上绿兮丝兮，女所治兮，看一何其爱借之深，一何其敝弃之甚。
实获我心！非先得我心之所求也，妇人不得于其夫，复何求哉？但反之我心，有幸而蒙恩以终身者，有不幸而嬖宠以中弃者弃，则无如之何？自伤悼而已，自勉勗而已，是我心本应若是，而古人有不幸遭此者歴歴皆然是古人实已，获我心而我，今又获古人之心也。注添一求字，便费解。
两曰：心之忧矣，毫无怨诽，于其外两曰：我思古人畧无尤责于其夫。
燕燕于飞，差池其羽，之子于归逺送于野，瞻望弗及，泣涕如雨。
燕燕于飞，颉之颃之，之子于归逺于将之瞻望弗及，伫立以泣。
燕燕于飞，下上其音，之子于归逺送于南瞻望弗及，实劳我心。
仲氏任只，其心塞渊，终温且惠，淑慎其身，先君之思，以勗寡人。
燕春来秋去，有离别之义，庄姜抚戴妫之子平时恩信相亲，及庄公没而嫡妾相依，如双燕之飞鸣，常相随逐也，今戴妫大归而已，独留不得，复如双燕矣，故三章皆以起兴。
礼，妇人送迎不出门，此曰逺送于野，又曰逺于将之又曰逺送于南何？其缱绻之难，割耶？庄姜不幸遭大变，唯戴妫之相依耳，至此妫又不得已而大归此情，其曷以舍诸而此礼亦不能拘矣，词所云云，盖所谓话不尽头而行，难分手者也。
曰：泣涕如雨，不觉泪，泗之交流，曰：伫立以泣，曷胜踟蹰之难，舍曰：实劳我心，深悼衷曲之痛伤，此何以故？仲氏任只，其心塞渊，有契结于我心而不能自解者，任是心相信，故紧承其心，塞渊句塞实者不伪妾，渊深者不浅露，终温且惠，慎淑其身本，其心塞渊，来先君之思，以勗寡人，亦本其心塞渊，来未有心，稍伪且浅而能守，大顺以淑身明大义，以勗人者，凡人识见，语言皆本于心，心少伪，且浅则识见，语言皆随之，终温且惠，淑慎其身，此非有定，守有深识者，谁能到此？若于人情所不堪处，能以先君之思，惓惓勗人，其告语之真诚，识虑之髙逺又岂常人思虑，所可及哉！仲氏秉心若此，而庄姜知之，是其所谓心相信者，先君之思言，当念先君而不可自失其守也。
温且惠上着一终字，慎其身上着一淑字，是女徳之极善者。
严华谷云，风人含不尽之意，此但叙离别之恨，而子弑国危之，戚皆隠然在不言之中，又于末章云：此章皆述戴妫之美，以为别辞，所以致眷恋，无己之意，又述戴妫相勉之辞，虽以见戴妫之贤而意绪黯然矣，説得甚好。
抑愚犹有説焉此诗何独取诸燕又何以云燕？燕也，凡祈髙禖以弗无子，在燕初至之日，完与州吁皆庄公之子也，非燕燕乎？而州吁弑完以自立，不无差池，颉颃下，上于其间，故诗人婉词于燕，燕之于飞，爰及于之，子之于归葢，隠然有深意焉，向使完犹在位，仲氏曷为其大归哉！汉史云：莫逐燕逐，燕日髙飞髙飞上帝畿，葢有以识此矣，不然，胡取于燕，燕又何以云差池云，颉颃云下上，若是之再三耶？此当参緑衣，终风日月三诗看，又当参硕人篇，看硕人末章河水洋洋，北流活活，直説到庶姜孽孽庶士，有朅燕，燕之差池颉颃，下上其所由来者渐矣，愚谓此诗似兴而实赋也，敢问之髙明
日居月诸，照临下土，乃如之人兮，逝不古处，胡能有定？宁不我顾。
日居月诸，下土是冒，乃如之人兮，逝不相好，胡能有定？宁不我报。
日居月诸，出自东方，乃如之人兮徳音无良胡能有定？俾也可忘。
日居月诸，东方自出父兮母兮，畜我不卒，胡能有定？报我不述。
诗序，日月衞庄姜伤己也，诗传衞州吁弑其君桓公，庄姜归于齐赋日月，今玩父兮母兮，二句似为伤己，归齐之诗。
日居月诸，想古有此语，故柏舟及此，皆以为咏，然居诸语辞，胡不云日居月居，日诸月诸也，岂以日新日日新，又日新，居然其无改，月匪特晦，朔望之异而已也，由哉生明，以至于哉？生魄，诸常改异，故以居诸分属耶？此古语之习矣，不察者，愚意其或如此也，存之以问明者。
逝者一往而不返也，不古处者，不以古道自处也，注回惑二字最善，庄公惑嬖妾而弃庄姜，如病狂丧心者，然不古处而不我，顾不相好，而不我报，无良而不述，皆起于心志，蛊惑而不能定也。故再四，以胡能有定为望。
庄姜曰：我思古人，实获我心！其望庄公曰：逝不古处，胡能有定？以古道自处，又欲以古道处，其夫真贤哉妇也。
记云：知止而后有定，心有定主，则必重国本凝，国祚矣。
不我顾本不古处来不我报本不相好来
父兮母兮，畜我不卒，即俗谚所谓父母飬得我的小不能保得我的，老之谓也，葢深自伤悼之辞。
观下篇，顾我则笑，谑浪笑敖，惠然肯来，莫往莫来，便见庄公之报，我不述处。
胡能有定望之至于再至于四是为厚道
此诗虽似呼日月而诉，然逝不古处，承照临下土，来似若云，日月之照临，皆有常度，而之人何失其常处之若是也，逝不相好，承下土丕冒来，似若云日月之丕冒，相为照临，而之人何悖？其常行之若是也徳音无良承，出自东方来，葢悼之人，亦出自国胄，何独若是其不良也，畜我不卒，承东方自出来，葢悼已亦出自父母，何独若是其不终也，章章有因字，字有义，不徒取叶韵而已者，亦不但呼日月而诉之也。
此当合緑衣，终风二诗，看緑衣是伤其嬖惑，颠倒之非，终风是悼其狂眊，蔽锢之甚，此诗则无可奈何？而呼日月，呼父母以控诉也，然犹极诚以感动注望焉，而终无怨尤，嗔疾之意，此庄姜善处人道之不幸，而可为天下万世弃妇之法则也，其贤妇矣哉！
终风且暴顾我则笑谑浪笑敖中心是悼
终风且霾惠然肯来莫往莫来悠悠我思
终风且曀不日有曀寤言不寐愿言则嚏
曀曀其阴虺虺其雷寤言不寐愿言则怀
夫妻相敬如賔，顾我则笑，而谑浪笑傲，岂刑家之仪，夫妇之道，不可以不久也，惠然肯来，而莫往莫来，岂永终之情，庄公歹处不独在，谑浪笑敖，莫往莫来，上即顾我则笑，惠然肯来，便不是了。
悼曰中心，其悼隠矣，思曰悠悠，其思长矣，且曰：愿言则嚏，愿言则怀葢，所谓王庶几改诸予日，望之者也，寤言愿言二言字，是助语辞，犹永言，瞻言之谓，终风风之恶者也，且暴则其狂特甚矣，且霾则其昏特甚矣，且曀而不日，有曀是蔽之蔽者，曀曀其阴，而又虺虺其雷，是蔽甚，而又发颠者，此最善状，庄公之狂惑，世称病狂丧心者，曰风子，义取诸此。
吕东莱曰：骤雨迅雷，其止可待，曀曀之阴，虺虺之雷，殊无开霁之期，说得极好。
击鼔其镗踊跃用兵土国城漕我独南行
从孙子仲平陈与宋不我以归忧心有忡
爰居爰处爰丧其马于以求之于林之下
死生契阔与子成説执子之手与子偕老
于嗟阔兮不我活兮于嗟洵兮不我信兮
兵以鼔进以金退，不愆于六步七步，乃止齐焉，未闻击鼓其镗，而踊跃以用兵者，即此便是丧师之兆，不必爰丧其马，而后知也。
首言：国有工筑而独驱，我于锋镝之下，次言敌已平成，而犹置我于戎行之间，居处皆失其宜，丧马求林，固其所必然者，谁无室家？何独令我之不得活，且信至此乎？易曰：说以先民，民忘其劳，説以犯难民忘其死，州吁身犯大逆，而劳民以逞，谁其説之无怪乎其众怨而莫为之用也。
按左传，隠公四年衞州吁弑桓公而自立，将修先君之怨于郑而求宠于诸侯，使告于宋曰：君若伐郑以除君害，君为主，敝邑以赋与陈，蔡，从宋人许之。夏，宋陈蔡衞伐郑，围其东门，五日而还。秋，四国复伐郑，是谓平陈，与宋不我以归者。
易之解，曰：利西南，无所往，其来复吉，有攸往，夙吉师者，不得已而用以解难者也，即有攸往，夙旋为善，斯可以居，且处者乎？不我以归，而爰居爰处，是必至于丧马而求林也，从役者之愤，且怨其能免哉？君子以是知衞州吁之不终也。
契阔训隔逺之意似矣，以愚据字义，解契合也，阔离也，死生契阔，与子成説若曰或死或生，或契或阔，与子成约，誓不相忘，弃云尔故下，章下一阔，字正应，上阔字下一活，字正应，上生字读，契为挈而训契阔，为隔逺未敢以为然也。
洵训作信，信读作伸，亦是自愚论之，洵与信通，作信字解，亦无害，诗人意若曰，执手而期偕老，是我之信也，今汝专意行师，使我信从而不返忍，俾我不得全其信乎？是洵未尝不训信也，而信亦不必转读为伸也。
二于嗟字通，是怨上之词，人皆求活，于嗟阔兮，不我活兮，独何心也？人皆有信，于嗟洵兮，不我信兮，独何心也？
凯风自南吹彼棘心棘心夭夭母氏劬劳
凯风自南吹彼棘薪母氏圣善我无令人
爰有寒泉在浚之下有子七人母氏劳苦
睍睆黄鸟载好其音有子七人莫慰母心
诗传寡母，欲去而子自讼焉，诗序凯风，美孝子也，或谓寡母不安靖于其室，而非欲去也，甚有理。
棘非美材，且是难长之木，待凯风鼓动而后生，故以为喻，棘心喻子之，幼稚棘薪，喻子之成立。
寒泉在浚邑之下，邑人赖之以生，养有子七人，乃不能养一母耶？是负罪引慝之词。
睍睆好貌檀弓华而睆是一证
雄雉于飞泄泄其羽我之怀矣自诒伊阻
雄雉于飞下上其音展矣君子实劳我心
瞻彼日月悠悠我思道之云逺曷云能来
百尔君子不知徳行不忮不求何用不臧
此虽以雄雉起兴，然即有比喻，君子之意，此从役者，必非以下之人，观其妇可知其夫矣。
自贻伊阻，言其可以归不归，非由人之不我以归者可以归，不归，便有贪求，忮害于其外，故此云自贻伊阻，后云：不忮不求，何用不臧？
泄泄其羽，有舒缓，自得意，下上其音，有飞鸣自得意，故一曰我之怀，一曰，劳我心。
前称展矣，君子矣！此云百尔，君子者何？展矣者，思而称之之辞也，此百尔云云，是深思而熟虑之之辞，若曰：男子志天地，四方即久役于外，无害者，要贵知徳行耳。诚能不忮害，不贪求，则无所往而不臧矣，看上章泄泄其羽，下上其音之人也，悻悻自得，或不无忮害，贪求之念，妇人深知其情性，故为之冀愿若此耳！此可以常妇目哉？不忮不求，正是徳行。
一章言初往之时，二章言渐逺三章言日月之久，辞之序也。
匏有苦叶济有深涉深则厉浅则揭
有弥济盈有鷕雉鸣济盈不濡轨雉鸣求其牡
雝雝鸣雁旭日始旦士如归妻迨氷未泮
招招舟子人涉卬否人涉卬否卬须我友
诗序刺衞宣公也，公与夫人夷姜并为淫乱，盖宣公上烝，夷姜而夷姜，从之，所谓济盈濡轨而雉鸣，求牡者也。
匏可佩以渡水，匏方有苦叶而济有深涉，可佩用之乎？度其浅深而揭厉焉可也？此是教以礼义之当度，有弥济盈四句，承上济有深涉来，若曰车可以行陆，济之既盈，必不可车，涉而濡其轨者，乃雌雉之鸣，独可求之，非其偶乎？此深刺共为淫乱者之非也，飞曰：雌雄走曰：牝牡是矣。然不曰牝鸡之晨乎？雄狐绥绥乎诗，盖谓雄雉，宜鸣以求雌，牝雉，不宜鸣以求其牡也，若注则谓禽鸣以求兽矣，有是理乎？
雝雝鸣雁一章，是古礼陈古礼，所以深刺，今之不然也，一章二章以徒涉喻犯礼，此章以待舟喻得礼，人皆徒涉，我独招舟子而不徒涉既待舟而后济，又须待我友而同济喻人，必待礼而行，又以配偶相从也，再按首章，以徒涉喻，次章以雉鸣喻三章，雝雝鸣鴈云云，正照雉鸣，求牡之非，四章招招，舟子云云，正照济盈，濡轨之失，是文章之极有闗要处诗序云刺衞宣公与夫人共为淫乱是。
习习谷风，以阴以雨，黾勉同心，不宜有怒，采葑采菲，无以下体徳音莫违，及尔同死。
行道迟迟，中心有违不逺伊迩薄送我畿，谁谓荼苦？其甘如荠，宴尔新昏，如兄如弟。
泾以渭浊，湜湜其沚，宴尔新昏，不我屑，以毋逝我梁，毋发我笱，我躬不阅，遑恤我后。
就其深矣，方之舟之，就其浅矣，泳之游之，何有何亡？黾勉求之，凡民有丧，匍匐救之。
不我能慉，反以我为雠，既阻我徳，贾用不售，昔育恐育鞠，及尔颠覆，既生既育，比予于毒。
我有防蓄，亦以御冬，宴尔新昏，以我御穷，有洸有溃，既诒我肄，不念昔者伊余来塈。
诗序刺夫妇失道也，谷风来，自大谷是盛怒之风也，又习习然，连续不断，所谓终风也，又阴又雨无清明，开霁之意，所谓曀曀其阴也，皆喻夫之盛怒，无休息也，以谷为谷，而曰：阴阳和而雨泽降，夫妇和而家道成，误矣。大风有隧，有空大谷，是切证。
徳音是妇称其夫之辞，盖夫初与妇相合，必有一种言语，如所谓死生契阔，与子成説者是也。但令此徳音常在则及尔，同死，是女子所甘心者，奈何可中道违乎？故曰徳音莫违，及尔同死。
采葑四句，若曰采葑菲者，采其枝叶之可食，而不当计，其下体娶妇者，取其徳之可以成家而不当，计其容貌，但夫子初时之成説始终莫违，则及尔同死，是妇之至愿也，中道而弃徳音之谓何？此四句？似宜如此解。
钱氏曰凡菜茹近地之茎叶多黄腐不可食
中心有违，句女子意，若曰黾勉同心，不宜有怒，此我托身之幸也。徳，音莫违，及尔同死此，我偕老之愿也，今不幸而怒且违至，弃于中道，无亦于予之初心，大相违背乎？故曰中心有违云尔，若注所云，足有不从心而能自欲前者乎？心有不能止其足，而两相背者乎？此无理之解也。
泾以渭浊二句，若曰泾本浊，渭本清，今泾反以渭为浊，何不视渚沚之处，湜湜，然其清见底，而泾以为浊，可乎？喻新昏不善，而反以我为不善，由夫为其所惑故也。
夫妻如鱼水之欢，故以逝，梁发笱喻曰：我躬不阅，遑恤我后，则其情特苦而悲独深矣。
阅字不应作容字解，阅视也，诗意若曰，我身在此，尚不能阅而制之，况已去后，而又遑顾恤之哉？毋逝我梁，毋发我笱，盖亦徒然云尔矣。此无可奈何之词？而三复之有余悲者也。非我躬不能容，而无暇为新昏计之说也。
就其深矣，四句不是兴，如今俗説随方逐圆将髙就低以为作家计也云尔，故下紧接何有？何亡四句？盖谓将没，作有求为体，面不敢失礼于亲戚，朋友也，四章黾勉二字，正应前黾勉二字。
五章方出一徳，字见已，助夫作家，全是徳而夫则专以容取人也。
昔育恐育鞠，及尔颠覆，此极道穷时，艰苦之情，故下云以我御穷。
我有防蓄，亦以御冬，言我当有时常防，其或无而深为之备也。宴尔新昏，以我御穷，言尔于安乐，即忘其艰苦，而忍为之弃也，此其语意相反，对甚明，我宁，及尔颠覆，尔宁比予于毒乎？
洸训武貌是矣，溃训怒色何据？就愚见溃，疑是放决意诗人意，若曰黾勉同心，不宜有怒，今则有洸矣，徳音不违，及尔同死，今则有溃矣，此皆女之诒我，而我所肄习者，独不念始合之时，伊喜余之来，而塈息乎？始何其接礼之厚，今何若是之少恩也，此数句，似宜如此解。
式微式微胡不归微君之故胡为乎中露
式微式微胡不归微君之躬胡为乎泥中
此诗虽劝黎侯之归，亦有责衞君之意观，其词曰：胡为乎中露，胡为乎泥中，盖情见乎词矣。
微君二微字诗，缉作不有解，言黎侯为狄所逐，寓于衞而不见礼，微之又微者也，故言微乎？微乎君，胡不归乎？失国大故也。彼以微视之，若无有者无望，其救患矣！君何处此中露乎？次章又深言之，彼不惟轻视吾君之事，且轻视吾君之身矣，何为处此泥中乎中露，是取霑濡之辱，而不见芘覆也，泥中是取陷溺之辱，而不见拯救也。
旄丘之葛兮何诞之节兮叔兮伯兮何多日也
何其处也必有与也何其久也必有以也
狐裘蒙戎匪车不东叔兮伯兮靡所与同
琐兮尾兮流离之子叔兮伯兮褎如充耳
诗序旄丘责衞伯也
黎臣子初至衞见旄丘有葛初生，其节甚密，及其后也，葛长而节阔矣，故因以取兴。
诞字尚书注，作大字解大节，见疎阔之意，盖影衞君臣阔畧而付之罔闻也，此篇注极明当。
靡所与同。同字极妙，凡人心同休戚，患难不期而相救，心靡与同，安望其出力以相援耶？此黎之臣子所为切讽也。
凡人心同与国之休戚，不独知救援之义，其于已国之政事，必振饬而不偷，不然，未有不亡其国者，玩伯兮叔兮，之词则衞与黎非止与国而已也，乃黎之君臣至琐，尾流离之甚而衞之人褎如充耳，曾不一怜救焉，岂人情乎哉？未几衞为狄所灭，盖天理也，黎实衞之附庸黎，遭狄难乗车而东以告于衞衞人不恤谓利害不切于已耳，不知狄人无厌，唇亡齿寒，未有能免其患者，是以有荥泽之败。
褎训多笑貌，不知何出？不若诗缉所引，传曰：盛服也，为是，盖凡盛服则有瑱，名曰充耳，非真塞其耳也，此责其不能聴已之诉，遂讥其褎然，盛服如真，以瑱塞其耳，而无闻也。
简兮简兮方将万舞日之方中在前上处
硕人俣俣公庭万舞有力如虎执辔如组
左手执籥右手秉翟赫如渥赭公言锡爵
山有榛，隰有苓，云谁之思？西方美人，彼美人兮，西方之人兮。
诗序简兮刺不用贤也
此诗既称贤者所作，必无轻世肆志之心，盖贤者思见西方之盛王，则其所抱负者大矣，曽见有抱负者简易，而不恭乎解者，惟见简之一字，故为若説不知此简字乃简阅之简，且重言之，正见其加意，简阅处，盖曰：此虽一技而不可忽也。故紧接方将万舞句，若作简易不恭，説方将二字如何承得上？王荆公诗云：古人事一职，岂敢苟然为正，得简兮之诗之意，方説硕人俣俣，公庭万舞，何以及有力如虎，执辔如组，曰：此其所自表见者，男子志天地，四方有力如虎，执辔如组，盖亦足为驰驱用矣，乃仅仅备员，舞列左手执其籥，右手秉其翟乎？以是容色之充盛，岂不可霑，丰腆公言，锡之一爵而已乎？此其所甚不平者，语极聨络，意甚贯串。
执籥秉翟，而至于赫，如渥赭，公言锡爵，此岂硕人之所愿乎？此岂所以待硕人者乎！
山有榛，隰有苓，虽是兴辞，然实影言上有君，下有臣意，不然，此二语亦无谓。
彼美人兮，西方之人兮，非叹其逺而不得见也。盖深注望之辞，若曰：彼盛际之显王，岂伊异人耶？西方之人能自奋，立者称于世耳，今西方岂无其人哉？能效盛际之显王，即盛际之显王，而我亦可为天下用矣，此其望最切，而意最深。
毖彼泉水，亦流于淇，有怀于衞靡日不思，娈彼诸姬，聊与之谋。
出宿于泲，饮饯于祢，女子有行逺父母兄弟，问我诸姑，遂及伯姊。
出宿于干，饮饯于言，载脂载牵，还车言迈，遄臻于衞不瑕有害。
我思肥泉，兹之永叹，思须与漕，我心悠悠，驾言出游，以写我忧。
诗序泉水衞女思归也
首二章，是叙其来时日逺于至亲故思之，不能置而谋及诸姬，欲归宁于父母之，既终也云尔。
诗缉解问，我诸姑二句云：今父母终矣，姑姊尚存也，问其安否，感亲之没而念骨肉之存，甚有理，盖妇人之情，自如是也，若朱注复谋其可否于诸姑，伯姊于首章，似重复，且于三章为赘语矣。
二章注泲，祢地名，皆自衞来所经之处，三章注干言地名适衞所经之地，极明晣。
三章是商其归计，而终之曰：不瑕有害？则止乎礼义而不敢归矣，故下章紧承云，我思肥泉，兹之永叹云云，瑕字何字甚相逺奚以云瑕？何古音相近而通用也。狼跋篇云：徳音不瑕思齐篇云：昭假不瑕，未尝无瑕字也，瑕玷也，此云不瑕，有害者，盖初自疑曰：如此其可以不瑕乎？卒乃自决曰：此有害而不可行也云尔，语意甚婉，曲而有味，如注云：瑕何通用？将曰：不何有害乎？不成文理之甚矣。
二子乗舟篇亦有不瑕有害？句注云：不瑕疑词，盖必谓有害之为决辞也，朱子葢未及改正耳。
先脂于所牵之处次牵于所脂之处是二事
出自北门，忧心殷殷，终窭且贫，莫知我艰，已焉哉？天实为之，谓之何哉！
王事适我，政事一埤益我，我入自外，室人交徧讁，我已焉哉？天实为之，谓之何哉！
王事敦我，政事一埤遗我，我入自外，室人交徧摧，我已焉哉？天实为之，谓之何哉！
诗序刺仕不得志也
既曰王事，又曰：政事何居王事？总名也，政事则其日所经理者耳。
适归也，益加也。即易益用，凶事之益敦厚也，遗投也，即书遗大投艰之遗。
尽人而求曰：交毎事而责曰：徧讁我者罪，而尤之之谓摧，我者困而挫之之谓。
人臣虽不为利禄，然上人不可不加体，念也，终窭且贫，至于室人之交徧谪摧，莫知其艰，可乎哉？乃斯人略无怨憾，但归命于天，其贤矣夫！
北风，其凉雨雪其雱，惠而好我，携手同行其虗其邪既亟只且！
北风其喈，雨雪其霏，惠而好我，携手同归其虗其邪既亟只且！
莫赤匪狐，莫黑匪乌，惠而好我，携手同车其虗其邪？既亟只且！
序云刺虐也故君子见几而作
同行者意决于去也，同归者意一去，不复返也，同车则即就路，而终不顾矣，此只在去国上説非于中分贵贱如注，所云也。
虚训作寛邪？读作徐训作缓，亦或诗人之体，不敢妄论，若据愚见，即就虚邪二字説亦有可通者，国家贵实不贵虚，贵正不贵邪衞弃仁贤而不用，如北门之窭，贫简兮之万舞，蔑礼法而不视，如新台之设网，二子之乗舟实耶虚耶？邪耶正耶？此有识者所寒心，思与好我者，决去而不留也，孟子曰：不信仁贤，则国空虚，左传曰：国家之败，由官邪也，此愚谓即以虚邪二字説亦有可通者。
虚邪二字并而邪为尤甚，虚不过国无人耳，邪则志秽行丑，唯恐人指而议之，如二子乗舟篇云：愿言思子，不瑕有害？不去而思，则将钳于市，烹于镬矣，此所谓其虚其邪？既亟只且者，吁，贤者之遘，此亦大不幸哉！
唯虚则邪入，唯邪则虚愈甚，是又二义之相兼者，注赤狐黑乌，皆不祥之物，人所恶见固矣，然不祥之大者，孰如宣公之丑恶，宣姜之汚秽乎三纲，沦九法斁，荡然无复人道，是所谓莫赤匪狐，莫黑匪乌者，易曰：王臣蹇蹇，匪躬之故，北门有焉，又曰：君子见几而作，不俟终日，北风有焉。
静女其姝俟我于城隅爱而不见搔首踟蹰
静女其娈贻我彤管彤管有炜説泽女美
自牧归荑洵美且异匪女之为美美人之贻
序云刺时也衞宣夷姜为淫国人化之
此非静女也，自期与淫者视之，见其闲雅之可爱，曰静女耳，诗缉对游女，看亦好。
易曰：见金夫，不有躬，无攸利，此静女俟人于城隅，贻人以彤管而且归，人以荑，其不有躬也，甚矣衞俗真丑秽哉！
搔首踟蹰，一语写尽，女子之淫态矣，其贻彤管而归，荑又不足言也。
始犹俟于城隅，终归荑自牧，真同禽兽之相逐者无耻之甚也。
诗缉自牧，归荑就男子説匪女之为美，照悦怿女美，美人之贻照，贻我彤管，好盖女子俟男子于城隅，男子自牧归，故归之荑，以荅彤管之贻也。
彤管固有炜，而所可悦怿者，此女之美也，注既又二字欠体贴。
匪女之为美二句，若曰：此何足以比女之美哉！亦聊借以答美人之贻耳。
新台有泚河水弥弥燕婉之求籧篨不鲜
新台有洒河水浼浼燕婉之求遽篨不殄
鱼网之设鸿则离之燕婉之求得此戚施
诗序刺衞宣公也
籧篨戚施是古语然字义不知所解
据注籧篨，戚施是恶疾，宣公作新台，要子妇，则其精力犹雄也，安有此疾哉？籧篨不能俯，则常仰戚施，不能仰则常俯，又未有兼此二疾者，曰：此诗人之所为善诋也，稍知自好者，安忍齿及其子妇，宣公要子妇而夺之，可谓有人心哉？取疾于籧篨之不能俯，戚施之不能仰，葢诋其莫容于覆载间耳。吁，以此为训，后世犹有楚乎？王唐宗之所为者，不殄云者，犹云老而不死者也。
谢叠山谓宣公既无人道亦非人形甚当
衞宣杀二子，再传而为狄所灭，楚平，召鞭尸之祸，唐杀三子奔西蜀，几失天下，淫乱之报，毫发其不爽，盖如此，可鉴哉！
二子乗舟泛泛其景愿言思子中心养养
二子乗舟泛泛其逝愿言思子不瑕有害
诗序思伋夀也
此诗是悼死者其实是恶生
中心养养者抱持于胷臆而不得伸也，不瑕有害者，商决于利害而不敢遂也。
注不瑕，疑辞极，当不瑕是疑辞，则有害是决辞矣，此不瑕有害？与泉水篇不瑕，有害稍异，泉水之害，害于义理也，自商其瑕与否？知其有害而自止也此诗之害害于身家也，为商，其瑕与否？伤其有害而可怜也。宣公上烝，夷姜下纳伋妇，至伋夀不得其死，及朔立为惠公，左右公子怒其前事，以立黔牟，后惠公卒，懿公立，而百姓大臣，犹以其父之杀伋也，皆不服狄乗其衅杀懿公以灭衞。
重订诗经疑问卷一
<经部,诗类,重订诗经疑问>
钦定四库全书
重订诗经疑问卷二
明 姚舜牧 撰

泛彼柏舟，在彼中河，髧彼两髦，实维我仪，之死矢靡他，母也，天只不谅人只！
泛彼柏舟，在彼河侧，髧彼两髦，实维我特，之死矢靡慝，母也，天只不谅人只！
妇人无夫，如舟之泛，在中河而无所泊也。故以喻兴，仪训匹也，未当，仪刑式也，言卓然为我所仪，刑者特训亦匹也，亦未当特首出也，言特然为我所仰望者，一与之醮，终身不改，女子自许之心也。改则匿其初心矣，故下一慝字。
看髧彼两髦，实维我仪，则共姜少寡也，少寡而励志若斯，诚所难得。
据注，髧彼两髦，指共伯补传云：守义既坚，必毁其容饰，不事膏沐，去发至眉，为幼时之状，是共姜自谓也，诗缉因引钱氏説髧然两髦，实维我嫠，居之容仪，特独也，寡独之人，实宜是髧，然两髦，煞甚有理。
墙有茨，不可埽也，中冓之言，不可道也。所可道也，言之丑也。
墙有茨，不可襄也，中冓之言，不可详也。所可详也，言之长也。
墙有茨，不可束也。中冓之言，不可读也。所可读也。言之辱也。
宣姜本子之妻，而失身于其父，既为父配，而又失身于其子，天下淫，妇人莫过是矣。
宣公夺子之妻，公子顽烝君之母，内乱至此极矣，故曰：不可。道不可详不可读。
言人所不忍言之事，曰：言之失丑，又曰其説甚长又曰，言之，污我齿颊，是所谓言之丑言之，长言之辱也，冓从女，是匪冦婚媾之媾，从才，是男女搆精之搆，此云中冓，必宫壸秘密之所，非舍之交，积材木也。
君子偕老，副笄六珈，委委佗佗，如山如河，象服是宜，子之不淑，云如之何？
玼兮玼兮，其之翟也，鬒发如云，不屑髢也，玉之瑱也，象之揥也，扬且之晳也。胡然而天也，胡然而帝也。
瑳兮瑳兮，其之展也，蒙彼绉絺，是绁袢也，子之清扬扬，且之顔也，展如之人兮，邦之媛也。
诗序刺衞夫人也指宣姜
解诗者类云：诗人欲刺其非，反称其美，以存忠厚，是则然矣。若是诗，则所谓子之不淑云，如之何者刺耶？美耶？愚谓诗体固存忠厚，而诗意自有是非，如此章之防本文昭然，其明刺非反，称其美，以寓刺也。注似未得其要领，敢陈臆见于左，以正髙明。
君子偕老，二句是一诗断案，盖曰国夫人，与国君偕老，故副笄六珈，以重其始，则其威仪容止，必委委佗，佗安重如山，宏广如河，然后与象，服相为厮称子之不淑，不愧此副笄，六珈乎而安，称此象服之，宜乎故曰云如之何？下文翟与展被之以朝，祭正是象服，鬒发如云，至扬且之晳，蒙彼绉絺，至扬且之顔，正其服饰之芬，丽容貌之轻佻，太异于委委佗，佗如山，如河处，故一则曰胡然而天也，胡然而帝也，以怪异之，一则曰展如之人兮，邦之媛也，以贱防之，此正所谓子之不淑云，如之何者？易曰：帝乙归妹，其君之袂，不如其娣之袂，良女子之所重，诚在徳不在饰矣。
翟展上着玼瑳字，便是致饰于服物，其之翟也，其之展也，其字指宣姜。
上已云扬且之晳矣。此复云子之清扬，扬且之顔，盖甚言其眉目之美丽，非贞女之徳容也重看一顔，字注训，额角丰满，似未当。
展如之人兮，是轻之之辞，蝃蝀亦云：乃如之人也，委委佗佗，如山如河，煞何等镇重，下二章云云，煞何等轻佻。
吕氏总注问字宜改作怪字惜字宜改作贱字
爰采唐矣，沬之乡矣，云谁之思？美孟姜矣，期我乎桑中，要我乎上，宫送我乎？淇之上矣。
爰采麦矣，沬之北矣，云谁之思？美孟弋矣，期我乎桑中，要我乎上，宫送我乎？淇之上矣。
爰采葑矣，沬之东矣，云谁之思？美孟庸矣，期我乎桑中，要我乎上，宫送我乎？淇之上矣。
此即桑间之诗也衞世族在位者相为淫窃若此，安得不亡哉！
采唐采麦采葑是托辞思美孟姜等是实事
姜弋，庸三姓是表，表于衞者表表者若此，他复何言！
鹑之奔奔鹊之彊彊人之无良我以为兄
鹊之彊彊鹑之奔奔人之无良我以为君
诗序刺衞宣姜也我以为兄为惠公耻之也，我以为君，为国人耻之也。
鹑鹊非匹也，一奔奔一，彊彊而淫，合以为耦，是禽类之可丑者，曾谓人而可效之尤乎！
观先鹑后鹊，而下承一兄字，先鹊后鹑，而下承一君字，便见得鹑比宣姜，鹊比公子顽。
奔奔是奔，而就彊彊，是彊而烝注，居有常匹，又曰：鹑鹊之不若非是。
定之方中，作于楚宫，揆之以日作于楚室，树之榛栗，椅；桐，梓、漆，爰伐琴瑟。
升彼虚矣，以望楚矣，望楚与堂，景山与京，降观于桑，卜云其吉，终焉允臧。
灵雨既零，命彼倌人，星言夙驾，説于桑田匪直也，人秉心塞渊，騋牝三千。
诗序美衞文公也衞为狄所灭，东徙渡河，野处漕邑，齐桓公攘戎狄而封之，文公徙居楚丘，建城市，而营宫室，得其时制，百姓説之国家殷富焉。
地故楚地，故称楚宫。楚室耳，观下章升彼虚矣，以望楚矣，可见。
宫室必有旧址，而今复营之，故连下作于二字，定方中作宫，是当营室之期，爰定其规模，揆以日作室是测，方向之宜，爰列其内外。
注楚室，犹楚宫互文，以叶韵耳，非是宫是一室之总名，是大槩规模，但当定之中，以经营室在一宫之内者，有前后曲折，皆必揆日景以定向前后移易不得室，非止内室，自门堂以至阃奥，凡在一宫之内者，皆是也。一室有一向，故曰：揆之以日作于楚室。
古人作宫室，必树木于其侧，乃所树之木，非榛栗之可以供笾实，即椅桐梓漆之，可以作琴瑟，盖既借之以障蔽，又资之以为莫大之用，是古人用虑之周到处，即民间五亩之宅，树墙下以桑，亦是此意。
首章已言作宫室矣，次章是追本其谋迁之初，望楚与堂，如是以定其基址，景山与京如是，以正其方向，然必曰降观于桑，是不独为宗社计，又重为生灵，计故下文云：灵雨既零，命彼倌人，星言宿驾説于桑田盖其所以植国者深且逺矣传称文公务材训农，克复故业，不诬哉。
灵雨既零四句，承上降观于桑来，是文公之命官训农事，匪直也，人又紧承上倌人説来若曰文公之政，匪直命此人训农而已也，乃其秉心诚实而渊深，尽民尽物，无不虑之，周处之密即騋牝之马，已至于三千矣，人民之繁富，又当如何哉？
语曰：志王则王志霸则霸，鲁僖斯马，斯臧本之思，无彊衞文騋牝三千，本之秉心塞渊，自古未有不先定其心，思而可致，富庶之成效者。
蝃蝀在东莫之敢指女子有行逺父母兄弟
朝隮于西崇朝其雨女子有行逺兄弟父母
乃如之人也怀昏姻也大无信也不知命也
诗序蝃蝀止奔也
首二章，再言女子有行逺父母兄弟句谓女子必应，知是不可淫奔于外也。
崇训终字，无据崇髙起也俗语，起早二字，疑即崇朝之意。
虹妖淫之气也，倐见于天而倐灭，淫奔之妇，倐出而倐入也似之。
怀昏姻也，怀字极当男女之欲，人皆有之，惟怀念于斯则不复知有人道矣，故鄙其为大，无信不知命，首章比莫虹，次章比朝虹所谓朝朝暮暮，阳台雨者三章，则探其淫欲之心，而深唾贱之也。
相鼠有皮人而无仪人而无仪不死何为
相鼠有齿人而无止人而无止不死何俟
相鼠有体人而无礼人而无礼胡不遄死
诗序刺无礼也
仪威仪也止容止也礼大体也
无仪，无止无礼，均罪其宜死，可见礼者，人之生理也，记曰：人有礼则安，无礼则危，与此正相发。
诗缉云：防则但有皮齿体而已，人异于防，可徒有形体而无礼仪，容止乎谓之人，而无礼仪容止，则亦防之类也，不死何为乎？何俟乎？而胡不遄死乎？是深恶之辞。
孑孑干旄，在浚之郊，素丝纰之，良马四之，彼姝者子，何以畀之。
孑孑干旟，在浚之都，素丝组之，良马五之，彼姝者子，何以予之？
孑孑干旌，在浚之城，素丝祝之，良马六之，彼姝者子，何以告之？
古以弓旌，招贤衞大夫乘车马，建旌旗，亲诣于贤者之庭，诚重其人也，重其人不得不侈其事矣，岂虚文之崇而已哉！
自郊而都，而城其地为渐近，故干旄车马，以渐而加华此衞大夫之致敬，尽礼处。
畀与也，答其礼也；予赉也，厚其贶也，告语也，倾其诚也。
要见衞大夫之好，贤不专在车马旌旄，上即车马旌旄，而其所折节者，盖可想矣礼文易荅，而礼意难酬，故曰：彼姝者子，何以畀之云云。
此诗序云衞文公臣子多好善，贤者乐告以善道也，诗缉因体此意，谓此贤是来自他国者，至浚之郊，文公臣子闻其贤而争覩之，故建旄往就于郊者，良马有四，往候于都者有加焉，往迎于城者又加焉，故良马自四而五，而六耳若衞有贤者隠居浚郊，文公不能用，而臣子往见之，则传所称文公敬敎劝学，授方任能者，安在乎此极，看得有理。
载驰载驱，归唁衞侯驱马悠悠，言至于漕，大夫跋涉，我心则忧。
既不我嘉，不能旋反，视尔不臧，我思不逺既不我嘉，不能旋济，视尔不臧，我思不閟。
陟彼阿丘，言采其蝱。女子善怀，亦各有行，许人尤之，众稺且狂。
我行其野，芃芃其麦，控于大邦，谁因谁极？大夫君子，无我有尤，百尔所思，不如我所之。
诗序许穆公夫人作也，味诗之意，夫人，盖欲赴愬于方伯以图救衞而托归唁，以为辞耳。
载是啓口之辞不应训则字
夫人见大夫跋涉而来，心以为忧，亦知其义，有不可者，特其归唁之心，已发而不能自已耳，及其终焉不归，亦可谓发乎情，止乎礼义者矣。
既不我嘉者，尔不嘉，我之行也，视尔不臧者，我视尔不善，承我之意也，观尔字，我字自明，晰若注所，云是四个，既不我嘉了。
众稺且狂众字宜作庸众之众字看
穆夫人一妇人耳，安能控于大邦，但据其同仇之情，若谓必控大邦，庶几其可以图复不知，将谁可因而谁可至耳！吁！以一妇人怀兄弟之仇尚如此，后世有堂堂天朝，忘不共戴天之讐而甘臣雠敌者视此，不自愧死哉！
许大夫追及夫人，必有以他言百般慰止之者，故曰：百尔所思，不如我所之。
衞
瞻彼淇奥，緑竹猗猗，有匪君子，如切如磋，如琢如磨，瑟兮僴兮，赫兮咺兮，有匪君子，终不可谖兮。
瞻彼淇奥，绿竹青青，有匪君子，充耳琇莹，会弁如星，瑟兮僴兮，赫兮咺兮，有匪君子，终不可谖兮。
瞻彼淇奥，緑竹如箦，有匪君子，如金如锡，如圭如璧，寛兮绰兮，猗重较兮，善戏谑兮，不为虐兮。
诗传衞武公好学明治国人美之赋淇奥
瞻彼淇奥，緑竹猗猗，直兴二章，非止兴学问自修之，进益而已也。
切磋琢磨瑟僴，赫咺通照，大学解亦可注，瑟为矜庄，僴为武毅，就着于外者，言着于外者，非由充于中者，得之乎？必若此分是谓説诗之固也。
充耳琇莹二句本如切如磋，二句来故下文原接，瑟兮僴兮二句。
充耳琇莹，会弁如星，不専美其服饰，然非服饰，不足以见其容止之，尊严中庸，云齐明盛服，非礼不动，论语云：君子正其衣冠，尊其瞻视，必相合言之，正是此意。
琇莹会弁诸侯之法服，诸侯皆有之，而独称武公者何？武公抑戒賔筵，尝用自警，惟恐或愆于仪而冕弁佩服，一准于礼而不僭，此诗独称为有，匪君子也，如金如锡，如圭如璧，亦本切磋琢磨，来惟切磋琢磨之无已，故不止服饰之，尊严而充养，完粹如金，锡之精纯，如圭璧之温润，一动作一语言，各中其则而不渝，所谓动容周旋中礼盛徳之至者是徳之成也切磋琢磨至瑟僴，赫咺其徳固以成矣，然犹有瑟僴，赫喧之可言也，必到寛兮绰兮，猗重较兮，善戏谑兮，不为虐兮，此方是从心所欲，不逾矩地位，此乃为徳之成也中庸论入徳直説到笃恭不显，正是此意，取重较字，极妙，较两輢上出，轼者重较，则两旁皆出轼矣，而实以轼为准，未尝越于轼之外也，左右皆宜，是寛绰之重较处。
猗猗始生之美也，青青成竿之美也，如箦则坚，且劲而始称为淇园之佳植矣，徳由渐而底，于成实似之。
考槃在涧硕人之寛独寐寤言永矢弗谖
考槃在阿硕人之薖独寐寤歌永矢弗过
考槃在陆硕人之轴独寐寤宿永矢弗告
诗传人美其君子不仕乱邦
考槃训扣，乐器似无据，然考训成，槃训盘桓之意，曰：成其槃乐，恐诗人之用字不若是之雕巧也。
寛是寛闲自得之意，薖字从卄，从过意草草，可以过得，亦自适之意也，轴可卷舒，唯已之适，亦是自如之意，注训盘桓不行，非。
独有人不及知，唯已独知之意，独寐而寤，寤而言，或寤而歌，或寤而宿真是自在之极，孔明抱膝于隆中，大类此。
吾人自有一种乐处，不以富贵贫贱而易考槃之弗谖，衡门之乐饥，真有自得于心，而不可以语人者，矢弗谖，弗过弗告，上俱着一永字，便有若将终身意，士君子未尝不欲行其道也，曷甘于考槃之乐，曰：此随其时也，而非其心也，时苟可行，则又未尝不欲仕矣，故读考槃衡门之诗，不独当知其有隠居之乐而已也。
硕人其颀，衣锦褧衣，齐侯之子衞侯之妻东宫之妹，邢侯之姨，谭公维私。
手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。
硕人敖敖説于农郊四牡有骄，朱幩镳镳，翟茀以朝，大夫夙退，无使君劳。
河水洋洋，北流活活，施罛濊濊，鳣鲔发发，葭菼揭揭，庶姜孽孽，庶士有朅。
庄姜无子，总由庄公昏惑，宠嬖妾而弃正嫡来，故诗人首叙，庄姜族类之贵，次叙庄姜容貌之美，又次叙庄姜自齐至衞入朝之次第説国人私相告语，共喜其配之得人，乃庄公竟置之，他顾若河水北流者，然至使庶姜之孽孽，庶士之有朅，尚安望其子姓之生育哉？故复着河水，洋洋一章。
国夫人以徳胜不以貎胜，此曷于貌？深致美焉。曰：庄公之所嬖者色也，故诗人就容色而称之，若谓此庄姜亦非无色者，而何若是？其他嬖也云尔，观仲氏任只一节，则庄姜之徳殆又大过于容貌矣，国配得人，是宗社生灵之福，故国人深喜，庄姜之配私相告语曰：大夫夙退，无使君劳，盖祝愿其有子，为宗庙社稷主也，庄公竟舍之，不顾何为哉？
大夫夙退，无使君劳，下何取河水，北流而及施罛，鳣；鲔，葭菼之琐琐也，曰：夫妻如鱼水，其情贵一而有常，其流无定所，其闲无定器，至于鳣鲔发而葭菼揭，岂理也哉？故终之曰：庶姜孽孽，庶士有朅，见庄姜之所为，无子也，或泥庶姜为齐之媵妾，故本齐地之广饶，言之不知，夫人姜姓羣嬖胥谓之庶姜耳，孽孽，即庶姜所生出者，所谓孽子也，孽子皆勇而好武，庶士从之，故庶姜孽孽，下着庶士，有朅句传称州吁，勇而好兵，弑完自立，此足以明诗人之意矣，谓士女之佼好，本诸齐地之广饶，乃齐地之广饶，又从河水洋洋，説到鳣鲔发，发葭菼揭揭处，甚可笑。
若河水一章，言齐地之广饶，士女之佼好，宜置在硕人，敖敖之前。
白华篇云：滮池北流，浸彼稻田，白华申后诗也，幽王宠褒姒，而黜申后，庄公嬖羣妾而弃庄姜，其事正相类，其诗皆有北流，句非以比君人之宠，泽宜施之正嫡，而不宜施之嬖妾耶？一则北流，活活而无节，一则北流，偏浸于稻田，故皆以为喻，其曰河水，滮池云者衞东南跨河而滮，则在丰镐之间也，此可为一证，谷风云母逝，我梁母发，我笱敝笱，云敝笱在梁，其鱼鲂鳏，则此云施罛濊濊，鳣鲔，诚刺衞庄之昏惑，而非谓齐地之广饶也。
氓之蚩蚩，抱布贸丝，匪来贸丝，来即我谋，送子涉淇，至于顿丘，匪我愆期，子无良媒，将子无怒，秋以为期，乘彼垝垣，以望复闗不见复闗泣涕涟涟，既见复闗载笑载言，尔卜尔筮，体无咎言，以尔车来，以我贿迁，桑之未落，其叶沃若，于嗟鸠兮，无食桑葚，于嗟女兮，无与士耽，士之耽兮，犹可説也女之耽兮，不可説也桑之落矣，其黄而陨，自我徂尔三嵗食贫淇水，汤汤渐车，帷裳女也，不爽，士贰其行，士也罔极，二三其徳三嵗为妇靡室劳矣，夙兴夜寐，靡有朝矣。言既遂矣，至于暴矣，兄弟不知，咥其笑矣，静言思之，躬自悼矣，及尔偕老，老使我怨，淇则有岸，隰则有泮，总角之宴，言笑晏晏，信誓旦旦，不思其反，反是不思，亦已焉哉？诗传女归，非礼衰而见弃是。
首章大注説得极透快可诵
夫妇之合也，必待父母之命，媒妁之言，来即我谋，便不是。
注云：既与之谋，而不遂行，又责所无，以难其事，再为之约，以坚其志説透淫妇人心事。
诗缉解匪我，愆期二句，曰：子无善媒，以先告我，故我行计未办胜朱注。
读乘彼垝垣一章，见其情，急于从淫，始，所云子无良媒，秋以为期者，盖皆要饰之词也。
易曰：见金夫，不有躬，此女子不有其躬，且不有其贿，真无耻之甚者。
易本义注虎视耽耽，一耽字，曰下而专也，极善，凡人心所下而专者在酒，必有酒祸，在色必有色，祸在货利，必有货利之祸，未有能免者祈福而无祸，其耽于诗，书礼义之府乎？惜乎人皆耽乎彼而不知耽乎此也，愚于此诗，一耽字，深有警云。
桑之未落，其叶沃若桑之落矣，其黄而陨以色事，他人能得几时好，正此诗之谓也。
此妇必出于富家，故曰，以我贿迁，又曰三嵗食贫，食贫者享其贫也。
以尔车来，以我贿迁，未几也，而淮水汤汤，渐车帷裳，已至矣，昔何等逞风光，今何等杀风景。
此三嵗为妇靡室劳矣，夙兴夜寐，靡有朝矣。言既遂矣，至于暴矣，与谷风昔育，恐育鞠，及尔颠覆，既生既育，比予于毒云：云何以异？乃一则读之，令人怜一，则读之令人唾，何以故？彼以正合者也，正合而中，弃其夫之不良也，此以苟合者也，苟合而中，离其妇之自取也，自取而其谁怜之？又谁不共唾之，此女子持身不可不自慎其始也，嗟乎！而况号为士君子者，可一失其身，为匪人之比哉！
靡室劳矣言无有为室若是之劳者
女子説到静言思之，躬自悼矣，煞极媿悔之深，然其始则起于一念之淫欲耳，今即自伤悼，无救也，士君子尝念及此，自不敢一失其身矣。
此妇来奔，方三嵗耳未老也，未老而见弃，故曰老使我怨言，士行之薄，一至于此耳。
淇则有岸，隰则有泮，此是到底的话正兴，不思其反句，此反字不应作反覆反字，看当作出乎尔者，反乎尔，反字看，盖始也以淫，合终必以淫，弃此其反之必然者，思及其反，必不敢一失其身，于蚩蚩之氓矣，反是不思，而今如之何哉？亦已而已矣，传曰：思其反也，思其复也，正此思其反之谓也。
籊籊竹竿以钓于淇岂不尔思逺莫致之
泉源在左淇水在右女子有行逺父母兄弟
淇水在右泉源在左巧笑之瑳佩玉之傩
淇水滺滺桧楫松舟驾言出游以写我忧
诗序衞女思归也，适异国而不见荅思，而能以礼者也，亦不应説到巧笑之瑳，佩玉之傩。
何衞女思归之多也，岂其少时相与游翺于泉，淇之间，终身不能忘耶？思归宁之诗，似不如是。
岂不尔思逺莫致之女子，有行逺父母兄弟，此犹像欲归宁的诗，若巧笑之瑳，佩玉之傩，则全是思游翺之意，注谓衞女嫁诸侯，思归宁，而不可得，愚不敢以为然也。
芄兰之支，童子佩觿，虽则佩觿，能不我知容兮遂兮，垂带悸兮。
芄兰之叶，童子佩韘，虽则佩韘，能不我甲，容兮遂兮，垂带悸兮。
诗序刺惠公也骄而无礼大夫刺之
芄兰质本柔弱而不胜，枝叶之长蔓，故以兴童子之无知能者。
此诗刺惠公之即位也，少无知能，不足以当国，事而方侈，然其自得，故重伤之。
谁谓河广一苇杭之谁谓宋逺跂予望之
谁谓河广曽不容刀谁谓宋逺曽不崇朝
诗序宋襄公母归于衞思而不止故作是诗
跂予望之言跂足可以望见之也
説苑载襄公为太子，请于桓公，立目夷公问：何故？对曰：臣之舅在衞爱臣若终立则不可往矣，襄公欲见母也，云见舅，盖恐伤父之志也，桓夫人嗟，一苇可杭，而不敢反，襄公谓舅爱臣而不敢往，其母子盖亦明于礼义之大者也。
伯兮朅兮邦之桀兮伯也执殳为王前驱
自伯之东首如飞蓬岂无膏沐谁适为容
其雨其雨杲杲出日愿言思伯甘心首疾
焉得谖草言树之背愿言思伯使我心痗
诗序刺时也，言君子行役为王，前驱过时，而不反焉，此诗曲尽人情，语亦次第。
岂无膏沐？谁适为容？语意极佳，汉秦嘉夫妇相荅，书辞本此。
两言愿言思伯，而甘心于首，疾心痗焉，可谓贤妇人矣。
思伯而至于心痗恐非谖草所能疗也
有狐绥绥在彼淇梁心之忧矣之子无裳
有狐绥绥在彼淇厉心之忧矣之子无带
有狐绥绥在彼淇侧心之忧矣之子无服
诗序刺时也衞之男女失时丧其配耦焉
注甚明之子无裳，与己何与？而深念之，是淫情之见乎？辞者。
由梁而厉而侧着其身之渐近也
以衣而涉曰厉带所以束是衣者
投我以木报之以琼琚匪报也永以为好也
投我以木桃报之以琼瑶匪报也永以为好也
投我以木李报之以琼玖匪报也永以为好也
此诗语极轻佻，似男女相赠答之辞，不足以録，然投报琼，却亦有从厚之意，断章取之可也。
报以琼琚，犹云匪报也，则所谓永以为好者，盖出于琼琚之外矣。
诗序美，齐桓公也衞有狄人之败，出处于漕，桓公救而封之，遗之车马，器物焉衞思厚报之，而不能故设为琼不等之喻耳，此甚有理胜，朱注可从。
王
彼黍离离，彼稷之苗，行迈靡靡，中心摇摇，知我者谓我心忧；不知我者，谓我何求？悠悠苍天，此何人哉？
彼黍离离，彼稷之穗，行迈靡靡，中心如醉，知我者谓我心忧；不知我者，谓我何求？悠悠苍天，此何人哉？
彼黍离离，彼稷之实，行迈靡靡，中心如噎，知我者谓我心忧；不知我者，谓我何求？悠悠苍天，此何人哉？
黍离大夫之感慨深矣，其痛切甚矣，乃但云：悠悠苍天，此何人哉？疾其人而不斥，蓄其辞而不露，俾读者知废之，有自来而可以明已之意，又俾感愤者知所振，奋而可以释己之忧，此诗之可以怨，可以兴者也，后世谓黍离降，为国风者，评其体耳，若其辞意，则固有可取者。
西都之丘墟，固幽王宠，褒姒所致，然平王忍弃之而不顾也。亦不得辞其责。
小弁云：踧踧周道，鞠为茂草，我心忧伤，惄焉如，亦是此意。
君子于役，不知其期，曷至哉？鸡栖于埘，日之夕矣，羊牛下来，君子于役，如之何勿思！
君子于役，不日不月，曷其有佸？鸡栖于桀，日之夕矣，牛羊下括，君子于役，苟无饥渴。
诗序刺平王也，君子行役无期度，大夫思其危难以风焉。
曷至哉？曷日至于其家也，注且今亦何所至哉？似未得口气。
曰：鸡栖于埘，日之夕矣，羊牛下来曰：鸡栖于桀，日之夕矣，牛羊下括，见所思不忘，于时刻也。
豚有栅，鸡有栖埘，必其苟栖处桀，必其穏栖处，下来者自牧而来也，下括者下而入，括也，牛羊皆有栏，括其闗扃也注训括为至未当。
思其夫而至于苟无饥渴，则其所想念者，无不至矣。
君子阳阳左执簧右招我由房其乐只且
君子陶陶左执翿右招我由敖其乐只且
诗序闵周也，君子遭乱相招为禄仕，隠于伶官而阳阳陶陶以相乐，时事可知矣。
此不过形容歌舞，自得之意，非真招之，由东房，就舞位也，琴瑟友之，钟鼓乐之，亦是此意。
阳阳陶陶即是乐，凡人怨行役之劳，而归念其家之贫贱，不无戚戚难堪之状，之君子方在役归，而即从事于歌舞，略无几微见于顔色，故其妇识其意，而称之曰君子阳阳君子陶陶，而又皆终之曰：其乐只且葢深叹美其气度之自得也，其夫妇，亦贤矣哉！
扬之水，不流束薪，彼其之子，不与我戍申，怀哉！怀哉！曷月予还归哉！
扬之水，不流束楚，彼其之子，不与我戍甫，怀哉？怀哉！曷月予还归哉！
扬之水，不流束蒲，彼其之子，不与我戍许，怀哉？怀哉！曷月予还归哉！
通章大注极妙，劳王师戍，侯国。虽平日无与者，亦不可，况父之大讐乎？诗言：彼其之子，不与我戌，申其词婉，而其刺深矣。
一束之薪不难，流转而扬之，水不能流，号令不行，至此哉！此彼其之子，不与我戌申，而王人之逺戍无还期也。诗意极婉而深，若戍之应否？及号令之所以不行，又不一语及焉，此为风人之体，故列之王风，戌申不可，而又以申之，故及甫与许真无复人心者，扬之水，一见于此，一见于郑，一见于唐，见于郑者，亦曰不流束楚，不流束薪，见于唐者，曰白石，凿凿白石皓，皓白石粼粼，按唐，晋地也，周之迁国，晋，郑焉依，是此间必有所谓扬之水者，故三诗皆称之耳。若训扬悠扬也，水缓流之貌，恐或未然。
扬之水，想是停蓄而不流者，故此与郑风皆云：不流束薪，不流束楚。
楚轻于薪蒲愈轻
彼其之子指畿外之民
中谷有蓷，暵其干矣，有女仳离，嘅其叹矣，嘅其叹矣，遇人之艰难矣。
中谷有蓷，暵其脩矣，有女仳离，条其歗矣，条其歗矣，遇人之不淑矣。
中谷有蓷，暵其湿矣，有女仳离，啜其泣矣，啜其泣矣，何嗟及矣！
干是枝叶之枯，老者脩则枝榦之滫，髓也，湿则根蔕之，滋润者也，此喻乱世，凶年之憔悴萧索，日甚一日，无复润泽，气象如画。
曰：有女仳离，不及男者，男皆散而之四方，无复存也，嘅其叹犹有声，条其歗则蹙，口出而声亦微矣，至于啜其泣，乃所谓吞声饮泪者。
谓人之不淑，由时之不淑，则可谓人之不淑，即时之不淑，则不可，然要非其人之敢为不淑也，无可奈何？妻子自不能保耳。
何嗟及者，言事已至此，虽嗟亦无及也。是摧心折骨之辞。
时值凶荒，使民日悴，而无生色，固为可闵，乃有不才，守令因凶荒之时，假借救贫，名色实，规利于中，富之戸而吸其滫，髓如此，诗之所谓暵其干，暵其脩，暵其湿者，胡不仁之甚也！敢附识于此。
读采采芣苢，不知其为乐，读中谷有蓷，方知采采芣，苢是逍遥游于人间世者，所以凡诗皆合看，方可得其防，趣之深。
有兔爰爰，雉离于罗，我生之初，尚无为我生之后，逢此百罹，尚寐无吪。
有爰爰，雉离于罦，我生之初，尚无造我生之后，逢此百忧，尚寐无觉。
有兔爰爰，雉离于罿，我生之初，尚无庸，我生之后，逢此百凶，尚寐无聪。
诗序闵周也，桓王失信，诸侯背叛，搆怨连祸，王师伤败，君子不乐焉。
此诗为繻葛之战，而作兎阴狡，善逸喻，郑人纵恣自如，雉，耿介善鬭喻，周人为王，力战而受祸也。
吪字从口，从化，或亦言辞之类，若解作动字，説不动以死，恐未必然。
尚寐无吪，无觉无聪，若曰宁熟睡而置之弗言也，置之罔觉也，置之弗闻也，盖深悼所逢之难言，难觉难闻耳。
尚无为尚字，宜作犹字解尚寐，尚字宜作可字解，若曰：宁可如此云尔。
緜緜葛藟在河之浒终逺兄弟谓他人父，谓他人父，亦莫我顾。
緜緜葛藟在河之涘终逺兄弟谓他人母，谓他人母，亦莫我有！
緜緜葛藟在河之漘终逺兄弟谓他人昆，谓他人昆，亦莫我闻。
诗序王族刺平王也周道衰微弃其九族焉
葛藟，宜于丘野，藟于樛木，而在河之浒，则蔓延无所系着矣，此以起兴而紧接，父子兄弟之不相保也，谓他人父而莫我，顾谓他人母，而莫我有，谓他人昆而莫我，闻其将安所倚恃哉？又将安所控诉哉！语语痛心，可为酸鼻。
彼采葛兮一日不见如三月兮
彼采萧兮一日不见如三秋兮
彼采艾兮一日不见如三嵗兮
葛为絺绤萧供祭祀艾疗疾病
葛生于初夏，采于盛夏，故下承三月，萧采于秋后，故下承三秋，艾必三年之久为佳，故下承三嵗。
诗序惧谗也，盖人臣任事于外，一日不见于君，惧小人即乘其间也，故其词若此，后世若工官桀谋谮霍光，俟光出沐日奏之，恭，显欲谮萧望之候望之出，沐日上之兹可鉴。已，古语云：一日不朝，其间容刀，可畏哉！
大车槛槛毳衣如菼岂不尔思畏子不敢
大车啍啍毳衣如璊岂不尔思畏子不奔
谷则异室死则同穴谓予不信有如皦日
诗序刺周大夫也，礼义陵迟，男女淫奔，故陈古以刺今大夫之不能也。
周之纪纲坏极矣，一大夫，以刑政治其私邑，犹能使淫奔者畏惮而不敢，是一木之支也，惜诸大夫皆不能然，而居大夫之上者，又陵夷而不克振也，生则异室，一节诗缉，作古男女，守礼之正看，谓生则不相渎，死则从一以终也。
丘中有麻彼留子嗟彼留子嗟将其来施施
丘中有麦彼留子国彼留子国将其来食
丘中有李彼留之子彼留之子贻我佩玖
诗序思贤也，庄王不明，贤人放逐，国人思之，而作是诗，欲其来而相与从游，欲私饮食之，以致其殷勤，且望其遗我以善道也。
郑
缁衣之宜兮，敝予又改为兮，适子之馆兮，还予授子之粲兮。
缁衣之好兮，敝予又改造兮，适子之馆兮，还予授子之粲兮。
缁衣之蓆兮，敝予又改作兮，适子之馆兮，还予授子之粲兮。
职贵与服相称，尽职而宜其服，则其敝也，孰不愿为之，更新哉！而又适子之馆还，又授子之粲，其爱之无已，其宠赉之也，亦无已矣。
既美缁衣之宜，又恐其敝而更为之，又适其馆，而亲就之，还，又授粲以饮食之，武公之善其职，与周天子之所以敬礼其臣，描写两尽。
玩适子之馆语此诗是周人所作
士无贤不肖入朝，见疾武公以诸侯入为卿士，宜周人之所疾忌，今称誉之，愿望之，亲往省之，又即馈遗之，且不以麤粝进也，拳拳如此，岂非好贤之至乎？宜相宜也好，正好也，言非此不足以彰其美也，蓆则安焉之谓？
服之不衷身之灾也焉得好焉得蓆
将仲子兮，无逾我里，无折我树杞，岂敢爱之？畏我父母，仲可怀也，父母之言，亦可畏也。
将仲子兮，无逾我墙，无折我树桑，岂敢爱之？畏我诸兄，仲可怀也，诸兄之言亦可畏也。
将仲子兮，无逾我园，无折我树檀，岂敢爱之？畏人之多言，仲可怀也，人之多言亦可畏也。
爱爱其身也，怀怀其人也，怀其人，宁复爱其身，特畏于父母兄弟，外人之言耳。
诗序刺庄公也，仲子指祭仲叔段失道，而公弗制，且与祭仲谋，欲待而杀之，故诗人反其意，若祭仲有请而设为公拒之之辞，以天理感动之，公论开悟之，讽公纵不爱段，独不畏父母乎？独不畏公族之议乎！独不畏国人之多言乎？是为谲諌。
叔于田，巷无居人，岂无居人，不如叔也，洵美，且仁叔于狩，巷无饮酒，岂无饮酒，不如叔也，洵美且好，叔适野，巷无服马，岂无服马？不如叔也，洵美且武，诗序刺庄公也，叔处于京，缮甲治兵，以出于田，国人媚説以从之，然庄公独不能制乎？
段不义而得众，故其众就田狩，适野而称美之曰：巷无居人，巷无饮酒，巷无服马，则其识从可知己，仁好武三字，俱就田狩，适野上见之，不必深説杨山谓先王之道，微而礼义消亡，政教不明，而国俗伤败，人之好恶不足以当是非而毁誉不足以公善恶，此等诗之谓。
叔于田，乘乘马，执辔如组，两骖如舞，叔在薮，火烈具举，襢裼暴虎，献于公所，将叔无狃，戒其伤女。
叔于田乘，乘黄，两服上襄，两骖雁行，叔在薮，火烈具扬，叔善射忌，又良御忌抑，磬控忌，抑纵送忌。
叔于田，乘乘鸨，两服齐首，两骖如手，叔在薮，火烈具阜，叔马慢忌，叔发罕忌，抑释掤忌，抑鬯弓忌。
诗序刺庄公也，上篇是段自出田，此篇是段在郑从庄公出田。
郑未有多材，好勇如叔者，国人创见而夸羡之，故其词若此。
段以国君介弟之贵，不自谨重，甘襢裼暴虎，献于公所，公不诲止之，其私昵之党，乃致媚爱之，辞曰：请叔无狃习此事，数数为之戒，其或伤汝也，庄公于是为可刺矣。
磬控应良御纵送应善射
拔矢括也，舍拔则矢发矣，故曰：纵弰弓弰头也，发矢则弓弰倒覆于前，若送之者然，故曰送。
骋马曰：磬止马曰控固矣，然要识骋时，未尝不控也，舍拔曰纵覆，弰曰送固矣。然要识舍时即为之送也，非二事。
释掤是葢矢鬯弓是韬弓
诗缉云：段有不义之谋，兄弟之间，人所难言，诗人优柔之意，但言段矜能恃勇，暴虎以献，气陵，其兄私党，谄事甘言媚説方且踊跃驰骋，不能自已，从容毕事，意气自得其气习轻扬，麤暴如此，殆非令终之器，所谓智伯射御，足力则贤，而以不仁，行之者也。公何为不早？禁止之乎？此一段説得极痛快。
郑氏曰：叔以国君介弟之亲，京城太叔之贵，而所好者驰骋弋猎也，所矜者，襢裼暴虎也，所贤者射御足力也，出而人思之者，饮酒服，马之俦也。气习到此，而又恃其君，母之爱翫于庄公之惟其所欲而不谁？何也？欲不为乱，得乎！
按郑氏之説固当然叔何人也？庄公之弟也，庄公苟不仇其母，而闲其弟，于诗书礼义之府，止其驰骋服马，饮酒之非，其弟未必不改从其母，未必不感化母子，天性无伤也，乃纵其所欲，而不谁何？至于克段于鄢，谁之咎哉？故愚谓叔段之敢为非，义不在之京之日，而在放纵，弋猎之时，庄公之忍为贼，不在克鄢之时，而在容纵，养成之日。
平王怨其父忘弑逆之，大讐庄公怨其母，甘残忍之悖，行皆一念之差，所使。
清人在彭驷介旁旁二矛重英河上乎翺翔
清人在消驷介麃麃二矛重乔河上乎逍遥
清人在轴驷介陶陶左旋右抽中军作好
诗序刺文公也，师不得已而用之也，恶其人而授之师，令翺翔逍遥于河上，岂君国之道哉！易曰：在师中吉，王三锡命，正与此相反。
胡氏责郑文公一段极佳
羔裘如濡洵直且侯彼其之子舍命不渝
羔裘豹饰孔武有力彼其之子邦之司直
羔裘晏兮三英粲兮彼其之子邦之彦兮
诗序刺朝也言古之君子以风其朝焉
直谓其制之方正，侯谓其体之平舒，盖此侯即射礼，张侯之侯观，下文紧承彼其之子，舍命不渝，则可见矣。作毛顺而美，解似未当。
再观邦之司直，承孔武有力来，邦之彦兮，承三英粲兮，来则舍命不渝，于洵直且侯，句必有粘贴，决不宜作毛顺而美解。
所谓孔武有力者非贲，育之谓也，其敢行礼义，不畏彊，御其人乎？故称其为邦之司直。
舍命不渝，朱子训身居其所受之理，而不可夺，极当凡人臣，立朝必有理，所当为者，是命也，此身与此理，若旅寓然，可谓舍而不渝乎？必其服而习居而安，若记所称，藏身之固者，斯之谓舍命不渝，斯之谓邦之司直，邦之彦。
晏安也言其服之宜称而安舒也
三章虽平，首章为主，下二章，盖就上章所称，而申美之也，苟非舍命不渝，可称邦之司直，邦之彦乎？据此诗而求其人必也；子产乎其行已也，恭其事上也敬，其养民也惠，其使民也义，此便是舍命不渝的様子，他若子皮，子太叔裨谌等皆郑之良也，当亦可以称此诗之所美者。
遵大路兮掺执子之袪兮无我恶兮不寁故也
遵大路兮掺执子之手兮无我魗兮不寁好也
诗序思君子也，庄公失道，君子去之，国人思望焉，不寁故不寁好言不可，仓卒于故旧情好也，葢以先君之义，讽之，庶其或留云耳，汉申公，白公彊起，穆生曰：独不念先君之徳欤？亦此意，若作淫妇，为人所弃，则其人之行，必在隠僻之所曽，是遵大路，而执其袪乎？再按唐风，羔裘豹袪，是咏其臣之辞，亦有维子之故，维子之好，故好二字。
女曰鸡鸣，士曰昧旦，子兴视夜明，星有烂将，翺将翔弋鳬与雁。
弋言加之，与子宜之，宜言饮酒，与子偕老，琴瑟在御，莫不静好。
知子之来之，杂佩以赠之，知子之顺之，杂佩以问之，知子之好之，杂佩以报之。
诗序刺不好徳也陈古好徳而不淫于色者，以刺今之不然也。
女曰鸡鸣，士曰昧旦，此夫妇相呼应之辞，子兴视夜以下，则其妇复促其夫，夙兴以作事也，通章重在妇，警其夫上。
二章加字宜字注极当
家道最难得者，静好二字，男女各安宁而无所事，曰：静无事而无乖戾曰：好诗不曰：夫妇静好而征之，琴瑟之静好，其语意极佳。
凡家中静好，便是好消息，一动扰则乖戾，立至矣，欲琴瑟之静好得乎？
来意气之召致也，顺两情之莫逆也。好中心之嘉与也，三知字极佳，知其夫之所与，而宁解佩以赠遗，妇人之识，过丈夫逺矣。
妇人固以好徳语其夫不惜，赠遗以结其懽心矣，然何至解此服饰之玩乎？意此杂佩之，组系，皆出于妇人之手，故愿为系以组，贯以珠悬，以玉备赠遗问报之，礼之用耳。
曰：子兴曰：与子曰：知子抑何其亲爱之深，乃所告语，唯劝勉以成其家，成其为人，是妇之极贤者。
妇人知有室家之乐耳，此乃不安于宴寝而警，夫以男子之事，期静好以终身，且望夫，以亲贤友善，进于成徳之域，其诚贤妇矣哉！孰意郑而有此妇也，又孰谓郑音之皆淫也。
记曰：郑音好滥淫志衞音促数烦志，今按衞有淇奥之歌，郑有羔裘之美，鸡鸣之咏可槩，谓之淫志，烦志乎！
有女同车顔，如舜华将，翺将翔，佩玉琼琚，彼美孟姜，洵美且都。
有女同行，顔如舜英将翺将翔，佩玉将将，彼美孟姜徳音不忘。
诗传郑世子忽辞昏于齐，祭仲谏之诗序，刺忽也，太子忽尝有功于齐，齐侯请妻之，齐女贤而不取，卒以无大国之助，至于见逐，故国人刺之。
顔如舜华而将翺，将翔佩玉，琼琚能如彼，美孟姜，洵美而且都乎顔，如舜英而将翺将翔，佩玉将将能如彼，美孟姜徳音之不忘乎？
山有扶苏隰有荷华不见子都乃见狂且
山有乔松隰有防龙不见子充乃见狡童
即山有扶苏，隰有荷，华见上下皆有佳植也，而何独所见之不良也。
都华美也充舂容也稍别
此特据注为解耳。若诗传谓衞灵公弃其世臣，而任狂狡，子良忧之赋，山有扶苏，诗序刺忽也，所美非美，然似为得之。
萚兮萚兮风其吹女叔兮伯兮倡予和女
萚兮萚兮风其漂女叔兮伯兮倡子要女
倡和夫妇之常然，男先于女，理之正也，祈其倡而和，且要寡防鲜耻极矣。
要应作久要不忘平生之言要字看，注训成字，似未当。
此特据注为解耳。按诗序刺忽也，小臣愿忠于国，而力不能自为也，故望伯叔诸大夫共图之。
彼狡童兮，不与我言兮，维子之故，使我不能餐兮，彼狡童兮，不与我食兮，维子之故，使我不能息兮，不与我言，而我亦能餐，不与我食，而我亦能息言，我之自在，原不取足于女，无能为我害也。
此特据注为解耳。诗序刺忽也，不与贤人图事，权臣擅命也，狡童指当时用事之臣説。
子惠思我，褰裳涉溱，子不我思，岂无他人？狂童之狂也且。
子惠思我，褰裳涉洧，子不我思，岂无他士，狂童之狂也且。
所谓人尽夫者其人也淫妇哉
狡童褰裳之妇真良心丧尽者
此特据注为解耳。诗序思见正也，狂童恣行，国人思大国之正已也，狂童指郑突。
子之丰兮俟我乎巷兮悔予不送兮
子之昌兮俟我乎堂兮悔予不将兮
衣锦褧衣裳锦褧裳叔兮伯兮驾予与行
裳锦褧裳衣锦褧衣叔兮伯兮驾予与归
诗序刺乱也，昏姻之道，缺阳倡而阴不和，男行而女不随，故悔而作是诗。
始悔其不送，不将也，故言，自今装载盛备，俟有驾予者，即与同行，同归耳！非岂无其人之説。
将承奉也与送别
硕人其颀，衣锦褧衣，后夫人饰也，彼妇人不独衣锦褧衣，且裳锦褧裳，娼优后饰殆，又过之哉！
东门之墠茹藘在阪其室则迩其人甚逺
东门之栗有践家室岂不尔思子不我即
诗序刺乱也男女有不待礼而相奔者
曰其人甚逺思之深曰子不我即就之切
贞者唯恐其凂淫者唯恐其不即
风雨凄凄鸡鸣喈喈既见君子云胡不夷
风雨潇潇鸡鸣胶胶既见君子云胡不瘳
风雨如晦鸡鸣不已既见君子云胡不喜
曰风雨凄凄鸡鸣喈喈极道其时之无聊也
淑女当凄凉之景益励其贞操，淫女当凄凉之景益炽，其淫欲。
此特据注为解耳。诗序思君子也，乱世则思君子不改其度焉，亦有理。
青青子衿悠悠我心纵我不往子宁不嗣音
青青子佩悠悠我思纵我不往子宁不来
挑兮达兮在城阙兮一日不见如三月兮
青青子衿，是其人挑兮达兮，是其人情致之可悦也，此特据注为解耳。诗序刺学校废也，乱世则学校不修焉。
扬之水，不流束楚，终鲜兄弟，维予与女，无信人之言，人实迋女。
扬之水，不流束薪，终鲜兄弟，维予二人，无信人之言，人实不信。
扬之水，必是止而不流者，故下紧承之曰：终鲜兄弟，维予与女，见予之心，只在女一人，无他遇也，人之言，实迋女耳。
迋是一时之妄言不信是其平素之不诚也
此特据注为解耳。若诗序闵无臣也，君子闵忽无忠臣良士，终以死亡，而作是诗也。
出其东门，有女如云，虽则如云，匪我思存，缟衣綦巾，聊乐我员。
出其闉阇，有女如荼，虽则如荼，匪我思，且缟衣茹藘，聊可与娱。
诗传郑有贞士得之矣
云状其绮丽可观，故应之以缟衣，綦巾荼状，其轻白可爱，故应之以缟衣茹藘。
缟衣綦巾，缟衣茹藘，是庄家风味，如云如荼，则所谓邦之媛也，物之尤也。
野有蔓草，零露漙兮，有美一人，清扬婉兮，邂逅相遇，适我愿兮。
野有蔓草，零露瀼瀼，有美一人，婉如清扬，邂逅相遇，与子偕臧。
六礼不备，贞女不行，邂逅岂可久之道曰：适我愿兮，曰与子偕臧，葢一时情好之辞也。
礼不野合，野有死麕之，女子苟无舒，而脱脱一节与野，有蔓草之，女子何异哉！
溱与洧方涣，涣兮士与女，方秉蕳兮，女曰：观乎士曰既且，且往观乎？洧之外，洵訏且乐，维士与女，伊其相谑，赠之以勺药。
溱与洧，浏其清矣，士与女，殷其盈矣，女曰：观乎士曰既且，且往观乎？洧之外，洵訏且乐，维士与女，伊其将谑，赠之以勺药。
溱洧之地，原可以行乐，而在上者，又纵其嬉游而莫之禁，宁不至于荡，且淫。
记曰：国奢则示之以俭，国俭则示之以礼，愚曰：国淫则示之以禁，禁至则不淫矣。
三月，上已之辰，采兰水上，以袚除不祥，即此便是，郑之恶俗，愚所谓示之以禁者，即禁诸此也，凡观风设教者，能随其敝俗，明禁之于世道人心必有挽，补将谑之，将将意也，与相字别。
郑俗之淫，固甚于衞然若鸡鸣之贤，妇人东门之独行君子，则几与二南匹矣，所谓举世皆浊而未必无独清者也。
齐
鸡既鸣矣朝既盈矣匪鸡则鸣苍蝇之声
东方明矣朝既昌矣匪东方则明月出之光
虫飞薨薨甘与子同梦防且归矣无庶予子憎
诗序思贤妃也，哀公荒淫怠慢，故陈贤妃之警，以风之焉，诗传桓公好内衞姬箴之。
匪鸡则鸣，二句不出，贤妃口吻，此诗原不作于贤妃，当时羡贤妃之事，故作是诗以美之，耳大注心常恐晚，故闻其似者，以为真説得极好。
初説盈次説昌又次説会且归是作文之法
朝无防归之理甚，言起不早，臣子之心将厌倦，欲归耳。
此齐初立国之诗即此便见齐之所以兴
诗录鸡鸣，史载脱珥，此千古盛事也，要见人生在勤勤，必先于早起早起，则一日事，无不周办，而可无丛脞之獘矣，甘与子同梦者非妇也，安于寝而罔觉者，非夫也。
古今妃后多矣，周宣称姜，后齐桓称衞姬楚庄称樊，妃是千古絶倡。
子之还兮，遭我乎峱之间兮，并驱从两肩兮，揖我谓我儇兮。
子之茂兮，遭我乎峱之道兮，并驱从两牡兮，揖我谓我好兮。
子之昌兮，遭我乎峱之阳兮，并驱从两狼兮，揖我谓我臧兮。
诗序刺荒也，哀公好田猎，国人化之以成俗，故猎者旁午于道，毕事而归，犹意气勃勃，自矜其能，而不知其非也。
还与儇相应，茂与好相应，昌与臧相应，两肩，两牡两狼，则叶韵而逐之也。
从者随而逐之也
所尚者弋猎，便捷，便见齐俗之急，功利处所遇者相称誉，便见齐俗之喜，夸诈处。
俟我于着乎而，充耳以素乎而，尚之以琼华乎？而俟我于庭乎而，充耳以青乎而，尚之以琼莹乎？而俟我于堂乎而，充耳以黄乎而，尚之以琼英乎？而诗传昏礼不亲，君子讥之。
大明篇，称亲迎于渭，是世子未尝不亲迎也，韩奕篇称韩侯迎止，是侯王未尝不亲迎也，齐俗独不亲迎，乃有此诗，必是上之人未尝率先之也，风俗系上之好尚，信然哉！
充耳以纩悬瑱，必备五采，故就着庭堂叶韵，素青黄琼华，琼莹琼英，字面初，无所别也。唯重在俟我于着于庭，于堂上。
东方之日兮，彼姝者子，在我室兮，在我室兮，履我即兮，东方之月兮，彼姝者子，在我闼兮，在我闼兮，履我发兮，诗序刺衰也，君臣失道，男女淫奔，不能以礼化也，贞女从人，必以昏合故于归谓之昏礼，旦蹑足而来，暮蹑足而去，此谓淫奔。
东方未明颠倒衣裳颠之倒之自公召之
东方未晞颠倒裳衣倒之颠之自公令之
折栁樊圃狂夫瞿瞿不能晨夜不夙则莫
注二説从前为是
折栁樊圃，章注所解，未是愚，逆诗人之意，若曰折柳樊圃，此细事也，即狂夫犹然，瞿瞿不敢轻为之，况臣子承君之召令乎？但恨不能测其晨夜，不失之夙，则失之莫耳，记曰：善则归君，过则归已，盖如此刺，意具在言外。
南山崔崔雄狐绥绥，鲁道有荡，齐子由归，既曰归止，曷又怀止。
葛屦五两，冠緌双止，鲁道有荡，齐子庸止，既曰庸止，曷又从止。
艺麻如之何？衡从其亩，取妻如之何？必告父母，既曰告止，曷又鞠止。
析薪如之何？匪斧不克，取妻如之何？匪媒不得，既曰得止，曷又极止。
诗序刺襄公也是正意，然齐之臣子难言之故，此诗不斥其君之恶，而唯归咎于鲁，桓与敝笱篇意同，鲁为望国，在齐之南，故指南山以言鲁，雄狐绥绥，言迟疑以求其匹，喻鲁桓求昏于齐也，此是鲁之正道，故下紧接，鲁道之有荡云云，若説适鲁之道，则鲁通于齐，自然有个大道，何待论齐子之归，而后及哉？亦何至于重及哉？载驱篇，又何至于四及哉此及之，彼及之至于再，至于四，盖重伤鲁之不纲，而齐子之敢为奸也。
鲁道有荡，非谓适鲁之道，平易之谓也，鲁自周公制礼来夫，夫妇妇，内内外外秩然，莫敢逾越，此其道子孙所宜，世守者，乃今纲弛纪坏，此道荡然，无复存焉，故曰，鲁道有荡，齐子由归，非适鲁之道，平易之谓也，观齐子由归，一由字，便见得。
鲁道有荡，当与匪风篇，顾瞻周道，大东篇，周道如砥，道字同看，周道者，周先王之道也，天下所视，以为刑者也，鲁道者，鲁周公之道也，举国所守，以为则者也，此诗人均致嗟叹之意也。若四牡篇，周道倭迟，小弁篇，踧踧周道，则俱当就大路解矣。
妇人谓嫁曰归，归宁，亦曰归此刺，公与夫人如齐，故称齐子由归，非谓嫁为归也。
既曰归止，下接曷又怀止言纵之归，非礼也，又曷为怀之而不忍舍也，此通刺鲁桓，非刺齐襄。
物各有偶，其理昭然，鲁道无复存焉，故齐子敢自用以归齐耳。
鞠止鞠字，即书鞠子之哀鞠字，爱之之深，曲加鞠育而不加诛也。
不曰于归曰，由归便见，由是以归齐也。敝笱篇云：齐子归，止是明证。
庸，用也，用以归也，齐子既用以归，齐鲁桓，又曷为悦之？不相离也。亦是刺鲁桓。
怀不忍舍也，从不相离也。鞠爱怜之，不加诛也，极穷纵之，不能制也，此诗通刺鲁桓，齐襄无复人道，不必刺。
无田甫田维莠骄骄无思逺人劳心忉忉
无田甫田维莠桀桀无思逺人劳心怛怛
婉兮娈兮总角丱兮未几见兮突而弁兮
诗序大大刺襄公也，无礼义而求大功，不修徳而求诸侯，志大心劳，所以求之者，非其道也，诗传，景公欲求诸侯，大夫刺之。
无田二句作比无思二句，复作比，恐诗无此体，愚谓无田二句，是起下无思二句，耳婉兮娈兮，四句或其所思之人逺而不得见，故思之徒増忉怛也。
卢令令其人美且仁
卢重环其人美且鬈
卢重鋂其人美且偲
诗序刺荒也，襄公好田猎毕弋，而不修民事，百姓苦之，陈古以风焉。
卢犬环下有声令，令然若亲闻而喜之，如闻车马之音，欣欣然有喜色之意，其人指古人实评品，襄公若曰，古田猎若而人，今田猎若而人否？
美且仁，犹叔于田之美，且仁，盖言其美而好也，仁字只作好字解。
叔于田，称不如叔也，其人美且仁，是郑习之不美处，故其后有郑伯克段于鄢，一节卢令，令其人美且仁，是齐俗之不美处，故其后有田氏簒齐一节，教化闗国之习俗，习俗闗国之兴废，信然哉！
敝笱在梁其鱼鲂鳏齐子归止其从如云
敝笱在梁其鱼鲂鱮齐子归止其从如雨
敝笱在梁其鱼唯唯齐子归止其从如水
诗传，鲁桓公会襄公于泺，遂与夫人如齐，齐人刺之，易曰：闲有家，悔亡，家可弗闲乎哉？家之弗闲，是敝笱之在梁也，其鱼鲂鳏，其鱼鲂鱮，其鱼唯唯，盖必至是而无疑者，圣人之立世，防意深哉！
鲂与鳏二鱼名，鲂鱮亦然，唯唯者惟所出入，而无忌之貌。
如云如雨，如水虽总是多意，然细分之，如云，则象其从之，多簇拥而行也如雨，则象其从之，多连绵而至也，如水则象，其从之，多奔流而不知返也。
读衞之施罛濊濊见衞庄纵逸于壸之内也，故其后有州吁之弑，读敝笱在梁，见鲁桓，纵逸于壸之外也，故其后有彭生之乘，夫为妻，纲断断乎不可使，有一念之纵也。
载驱薄薄簟茀朱鞹鲁道有荡齐子发夕
四骊济济垂辔濔濔鲁道有荡齐子岂弟
汶水汤汤行人彭彭鲁道有荡齐子翺翔
汶水滔滔行人儦儦鲁道有荡齐子游敖
诗序刺襄公也，无礼义，故盛其车服，疾驱于通道，大都与文姜淫播其恶，于万民焉。
载驱二句，是车上光景四，骊二句是马上光景，总之则致饰于其外也，视曷不肃雝？王姬之车，大相逺矣发夕是夕发言，虽至于夕，犹发驾也，注离于所宿之处，正谓此。
诵女徳者曰幽闲贞静，齐子之夕，发何为哉？翺翔而飘然自适，游敖而荡然忘返，视幽闲贞静，天壤矣，妇道之恶，至文姜而极。
妇人宜有氷蘖之操曰岂弟便不是
彭彭状，其行之盛应汤，汤儦儦状，其行之疾应，滔滔注儦，儦众貌未当。
猗嗟昌兮，颀而长兮，抑若扬兮，美目扬兮，巧趋跄兮，射则臧兮。
猗嗟名兮，美目清兮，仪既成兮，终日射侯，不出正兮，展我甥兮。
猗嗟娈兮，清扬婉兮，舞则选兮，射则贯兮，四矢反兮，以御乱兮。
诗序刺，鲁庄公也，齐人伤，鲁庄公有威仪，技艺，然而不能以礼防闲，其母失子之道，人以为齐侯之子焉，人君之所重者徳也不咏徳而咏威仪，技艺之美，是美中有刺。
展我甥一语有深刺
选者中选也非异于众也
射可以御乱，而不能御内乱，此鲁庄之大，可惜者章句下，赵子曰：一段注极佳。
二章虽兼舞而实归重于射
重订诗经疑问卷二
<经部,诗类,重订诗经疑问>
钦定四库全书
重订诗经疑问卷三
明 姚舜牧 撰
魏
纠纠葛屦，可以履霜，掺掺女手，可以缝裳，要之，襋之好人服之。
好人提提，宛然左辟，佩其象揥，维是褊心，是以为刺诗序刺褊也，其民机巧趋利，由其君俭啬，褊急而无徳以将之也，故诗泛言尊贵而不斥其君。
魏地陿隘，其民窘于衣食，故生机巧之心，而急于趋利，男子葛屦，既敝以绳，紏纒之而用以履霜，奔走而不休，未嫁之女，纎纎其手，谓可出以缝裳，而利其佣，资为好人之服也，斯非好人之褊急，而曷以至此哉！故称其服饰，威仪之美，而直刺其褊。
提提左辟云，云是其外状之舒徐也，而中心则褊急矣，故承说，维是褊心，维是二字，有细味。
勤俭是美俗而或失之过，则褊矣，褊正与寛对不寛不褊，君子居身之所珍也。
彼汾沮洳，言采其莫。彼其之子，美无度羙无度，殊异乎公路。
彼汾一方，言采其桑。彼其之子，羙如英美如英，殊异乎公行。
彼汾一曲，言采其藚。彼其之子，羙如玉羙如玉，殊异乎公族。
诗序刺俭也其君俭而能勤刺不中礼也
此非兴也，魏俗啬陋，即卿大夫之家，或亦下侵民利，故以采莫采桑，采藚刺之言，其人虽羙殊异乎大家之体叚也，后世有防园葵，去织妇者，达此诗之防矣，注刺俭不中礼，殊未尽。
园有桃，其实之殽，心之忧矣，我歌且謡，不知我者谓我士也骄，彼人是哉！子曰：何其心之忧矣，其谁知之？其谁知之？盖亦勿思。
园有棘，其实之食，心之忧矣，聊以行国，不知我者，谓我士也，防极，彼人是哉！子曰：何其心之忧矣，其谁知之？其谁知之？盖亦勿思。
诗序刺时也，大夫忧其君，国小而廹，而俭以啬，不能用其民，而无德教，日以侵削，故作是诗也。
此必国家用匪人，以乱国是，其为士者有深忧焉，故曰不知我者谓我士也骄，彼人是哉！子曰：何其云尔？注恐未得其肯綮，敢问高明。
园有桃，其实之殽，园有棘，其实之食，皆有取意，国家必用桢干之臣园林，必植梧槚之木，舍乔木而唯桃之殽，棘之食，国是已非矣。而彼不知者，犹曰：彼人是哉！子曰：何其真不思之甚者也，诗人重懐隠忧故为此言。
心忧而歌且謡，聊以行国如楚，屈原行吟，泽畔之谓歌，謡是不平之鸣，而顾谓其骄行，国懐无穷之思，而顾谓其防极，士君子忧，时愤俗之心，不谅于世，每如此。
陟彼岵兮，瞻望父兮，父曰：嗟！予子行役，夙夜无已，上慎旃哉！犹来，无止。
陟彼屺兮，瞻望母兮，母曰：嗟！予季行役，夙夜无寐，上慎旃哉！犹来，无弃。
陟彼冈兮，瞻望兄兮，兄曰：嗟！予弟行役，夙夜必偕，上慎旃哉！犹来无死。
诗序孝子行役，思念父母也，国廹而数侵削役乎大国，父母兄弟离散，而作是诗。
止谓止彼而不思归也，弃谓弃此而不复返也，死则恐其亾终无相见之期也。前二章不必说到死三章，通说上慎旃哉！见父兄之所以念其子弟与子弟之所以慰其父兄者，只在一个敬谨。
知父母之心，可以为孝子，知兄之心可以为悌弟，读陟岵之诗而不兴，孝弟之心，非夫也。
十畆之间兮桑者闲闲兮行与子还兮
十畆之外兮桑者泄泄兮行与子逝兮
诗序刺时也言其国削小民无所居焉
人各受五畆之宅，行与子还是二人也，故称十畆之间。
闲闲从容自适之意泄泄放荡不拘之意
曰：十畆之间，又曰：十畆之外，曰：桑者闲闲，又曰：桑者泄泄，葢深嫉朝市之莫可居，而欲飘然于风尘之外也，仕者之心如是，岂世道之福哉！
细玩魏之诗，见魏之俗尚，大抵以褊急，胜君子不欲仕而乐就桑者之闲，闲小人不欲居而甘，就乐土之得所，则其时其政葢可知已。
坎坎伐檀兮，寘之河之干兮，河水清且涟猗，不稼不穑，胡取禾三百防兮，不狩不猎，胡瞻尔庭有县貆兮？彼君子兮，不素餐兮！
坎坎伐辐兮，寘之河之侧兮，河水清且直，猗不稼不穑，胡取禾三百亿兮，不狩不猎，胡瞻尔庭有县特兮，彼君子兮，不素食兮。
坎坎伐轮兮，寘之河之漘兮，河水清且沦猗，不稼不穑，胡取禾三百囷兮，不狩不猎，胡瞻尔庭有县鹑兮，彼君子兮，不素飱兮。
诗序刺贪也，在位贪鄙，无功而受禄，君子不得仕进尔。
此疑是国家用，违其才而士不苟禄，故作此诗以致美。
伐檀，本可为车，寘之河干，非其地矣，若是即河水之清涟，何取哉？抱学本以大受寘之闲散，非其任矣，即优防以穷禄何为哉？故就君子之意，推之车用，以田则可以载禾，不稼不穑，胡取禾三百防车用以猎，则可以载兽，不狩不猎，胡瞻尔庭有悬貆，葢谓受匪其禄，弗取而弗视之也，彼君子兮，不素餐兮，即照上二句说。
易曰大车以载，君子抱此大具，而寘之无用之地，何为哉？
胡取禾三百防胡瞻尔庭有悬，貆即禄之，以万钟弗顾也，系马千驷，弗视也之意。
三百防便见是禾，藏于室者，庭有悬貆，便见是非，今所猎得者，下仿此。
伐辐，伐轮伐檀，以作辐作轮也，车非辐不具，非轮不行。
硕鼠硕鼠，无食我黍，三岁贯女，莫我肯顾。逝将去女，适彼乐土，乐土乐土，爰得我所。
硕鼠硕鼠，无食我麦，三岁贯女，莫我肯德。逝将去女，适彼乐国，乐国，乐国，爰得我直。
硕鼠硕鼠，无食我苖，三岁贯女，莫我肯劳，逝将去女，适彼乐郊，乐郊乐郊，谁之永号。
诗序刺重敛也
元元赤子，全頼长我者之顾复取之，尽锱铢而略不一，轸顾焉，秦越人之视也，民寜不转而之他哉？居上者导利惠民，上之直也，居下者安生乐业，下之直也，爰得我直，葢谓此可以安生乐业云尔。
上贪残而不恤其下，民莫不永号矣，杜诗云：哀哀寡妇，诛求尽痛哭，郊原何处村？此永号之谓也。
贪残者之取诸民，何所不至哉？故曰硕鼠，硕鼠无食，我黍云云，贯即恶贯满盈之，贯三岁，言其久贯已三岁而莫我，顾莫我徳，莫我劳，其将何所？穷极哉！此决于去，一往而不返也。
统魏诗观之于葛屦，见居室者之不体，下情于汾沮洳，见居官者之不遗民利于园，有桃，见国是之日，非于十畆之间，见仕者之不乐于朝，于伐檀，见贤者之不苟于禄，于陟岵，见其所以后民者，于硕鼠见其所以赋民者，总之则俭啬之过，至于褊急，而上下皆不胜其求也，记曰：国奢则示之以俭，国俭则示之以礼，若魏风者，示之以礼，其可复先王之旧哉！
唐
蟋蟀在堂，岁聿其莫，今我不乐，日月其除，无已大康，职思其居，好乐无荒，良士瞿瞿。
蟋蟀在堂，岁聿其逝，今我不乐，日月其迈，无已大康，职思其外，好乐无荒，良士蹶蹶。
蟋蟀在堂，役车其休，今我不乐，日月其慆，无已大康，职思其忧，好乐无荒，良士休休。
才说，今我不乐，日月其除，即云无已，大康，职思其居，好乐无荒，良士瞿瞿，其忧深，其思逺其相戒也，与良士而同归，真先王之遗风，大胜于他国者。
职思其居，句极妙，职职分也，职业也；士，农，工、商，各有其职，各有其居，就其职而思其居，则必各止其所无，然防纵以荒其职矣，故下即承之曰：好乐无荒，良士瞿瞿意深哉！职字不应作主字解。
役车其休正岁莫之景可以务闲之时也
瞿瞿有却，顾意蹶蹶，有奋勉意休，休有安闲意，而本瞿瞿蹶蹶来注，所谓乐而有节，不至于淫，所以安也，说职思其居，又说职思其外，见其所思者，不独在居，而又当思及于居之外也，说职思其外，又说职思其忧，见其所思者，不独在于职之外，而又当及于终身之忧也，忧字必如此，解方透彻。
山有枢，隰有榆子，有衣裳，弗曵弗娄，子有车马，弗驰弗驱，宛其死矣，他人是愉。
山有栲，隰有杻，子有廷内，弗洒弗埽，子有钟鼓，弗鼓弗考，宛其死矣，他人是保。
山有漆，隰有栗，子有酒食，何不日鼓瑟，且以喜乐，且以永日，宛其死矣，他人入室。
山有枢隰有榆正兴子有衣裳子有车马
说到宛其死矣，他人是愉，见及时为乐，自有不容己者。
说有衣裳，有车马有廷，内有钟鼓，有酒食曲尽，人间之所享。
且以喜乐二句相承，永日者，盘桓以永此日也，苟俗尚懈，荒即有规，其节俭者弗能也，乃唐之人不服不乗至有劝其愉乐云者，真圣帝遗风之厚哉。
诗序刺晋昭公也。初，晋穆公生仇，及成师仇，立为文公，成师封于曲沃，大都耦国，称桓叔文公卒，昭公立，桓叔有伐晋之谋，昭公祸在旦夕而不悟，国人难察察言之，故作此诗，非劝昭公为乐也，谓可惜此衣裳，车马之物，将为他人所有，故托言唤醒昭公，使之觉悟耳，如以其辞谓不可，不及时为乐，圣人岂取以垂训乎？此诗缉具见而详载，胜于朱注万万者，宜改而从之。
扬之水，白石凿凿，素衣朱襮，从子于沃，既见君子，云何不乐？
扬之水，白石皓，皓素衣朱绣，从子于鹄，既见君子，云何其忧。
扬之水白石粼粼我闻有命不敢以告人
弱晋而雄沃意全在扬之水二句上见
晋昭公非有大无道之事，以自絶于民，特其委靡不振，养成曲沃之强，而桓叔又有所以善，取其民者，故其民倾心而乐从耳。
桓叔将叛而倾，晋必有所以，命国人者，故素衣朱襮，以从之，而又心为之隠若无所事事者，然上贼下之情谲矣，下从叛之意坚矣。吁！此不轨之臣所以得行其志也。
诗序刺晋昭公也，昭公分国，以封沃沃盛强，有簒宗国之谋，而潘父隂立之将为内应，而昭公不知，故此诗深警之，谓昭公勿以沃为患之在外，而犹缓也，今国内有谋应之者，欲奉沃以为君，而簒汝之位，腹心作难，而外患乗之祸已廹矣，我闻其事而不敢以告人也。言有命者廹切之辞言不敢告人，乃所以深告昭公也。
椒聊之实，蕃衍盈升，彼其之子，硕大无朋，椒聊且逺条且。
椒聊之实，蕃衍盈匊，彼其之子，实大且笃，椒聊且逺条且。
诗序刺晋昭公也，其辞称桓叔之强，其后必盛，而其意则忧，昭之弱，不可为支也。
硕大无朋者，硕大而无与为比也。照下硕大，且笃句可见。
椒聊且逺条且二语，极可咀嚼曲沃，晋之逺条也桓叔谲计，以得民而硕大，莫与为比焉。晋其能国乎？诗为此词，见晋之强，实在逺条而不在本干也，范睢云：本实繁者披其枝，披其枝者伤其心，大其都者危其国，尊其臣者卑其主，正如此章之防。
笃厚实也，史记云：自此秦益富厚，轻诸侯，此笃厚之意。
绸缪束薪，三星在天，今夕何夕，见此良人，子兮子兮，如此良人何？
绸缪束刍，三星在隅，今夕何夕，见此邂逅，子兮子兮，如此邂逅何。
绸缪束楚，三星在户，今夕何夕，见此粲者，子兮子兮，如此粲者何？
诗序刺晋乱也国乱则婚姻不得其时焉
夫妇好合有绸缪之情故以绸缪束薪兴
束薪而至于三星在天，可不谓俭且勤乎？凡淫生于奢佚，如此诗所云是俗之极羙者。
通篇是喜不自胜之辞与淫佚不胜之辞自别
有杕之杜，其叶湑湑，独行踽踽，岂无他人？不如我同父，嗟行之人，胡不比焉？人无兄弟，胡不佽焉？
有杕之杜，其叶菁菁，独行睘睘，岂无他人？不如我同姓，嗟行之人，胡不比焉？人无兄弟，胡不佽焉？
诗序刺时也，刺时政之乱，而苦无兄弟之可托也，人无兄弟，胡不佽焉？不是怜我，无兄弟，而见助诗，意若曰嗟行之人，胡不悯，我之独行，而见亲耶？人亦有无兄弟者，胡不相怜，恤而见助乎？葢致望于行之人而又深，致望于人之无兄弟者。
读杕杜之诗，彼无兄弟者，其情盖亦悲矣！乃今亲兄弟同父母者，或因财帛以啓争甚，且结异姓为腹心，更假手为残贼之计者，吾不知其心何如也？视此可自愧死矣。
杕杜凡三，见一见于此，伤己之无兄弟也，再见于后，伤己之寡弱，不足恃也。三见于小雅，伤征夫在外而未归也，总是孤特无倚之意。
羔裘豹祛自我人居居岂无他人维于之故
羔裘豹褎自我人究究岂无他人维子之好
居居，若与为藏笥，以待服之意，究究，若与为检视，以待服之意。
故好即郑风，遵大路篇，不寁故不寁好，故好二字，据其辞似心喜，大夫而就服，以致其意者，乃诗序刺时也，刺其在位，不恤其民也，岂以羔裘豹祛，自我人居居，羔裘豹褎，自我人究究，我等之用，情若此者，岂无他人之可委哉？亦维子之故，且好也，故自我人而不付之他人耳，子何独不加怜恤，于我辈哉？是或诗人之意也，褎是古袖字与祛不同。
肃肃鸨羽，集于苞栩，王事靡盬，不能蓻稷黍，父母何怙？悠悠苍天，曷其有所？
肃肃鸨翼，集于苞棘，王事靡盬，不能蓻黍稷，父母何食，悠悠苍天，曷其有极？
肃肃鸨行，集于苞桑，王事靡盬，不能蓻稻粱，父母何尝悠悠苍天，曷其有常？
诗序刺时也，晋昭之后大乱，五世君子，下从征役，不得侍养，父母，故作是诗。
盬亦盬也，池自结成，不经久而易壊故注作不攻致君子，以王事不可不坚固，故力役于外而无暇，树艺之谋。
子所怙恃者父母也，父母所依倚者，子也，相倚为命，而困于王事，无如之何？故云云。
岂曰无衣七兮不如子之衣安且吉兮
岂曰无衣六兮不如子之衣安且燠兮
诗序美，晋武公也，武公踵祖父之恶，灭宗国而自立，曷美哉？特其大夫之意耳。
凡为人臣者，舆马服饰，惟君所予而不敢请，请非礼也，得请而不拜，命至云，岂曰无衣？不如子之衣，若是其较量焉，可谓臣乎哉？武公之上，凌厘王之下替于此诗，可深慨矣。
此与晚唐藩镇，坐邀天子之宠命者无异，刘仁恭谓使者曰：旌节吾自有之，但要长安名色耳。
一言不如子之安，且吉再言不如子之安且燠，则知苟无王命，必不能安享侯爵矣，王命可轻授，簒弑之，贼哉！
有杕之杜，生于道左，彼君子兮，噬肯适我，中心好之，曷饮食之？
有杕之杜，生于道周，彼君子兮，噬肯来逰中心好之，曷饮食之？
诗序刺晋武公也，武公灭宗，国以自立，而不求贤以为辅，于是贤者隠于山林，国人私致其爱慕之意，若曰彼贤者，其肯暂过我乎？若肯过我，我中心爱之，将何以饮食之乎？此与丘中有麻，曰：将其来食与白驹絷之，维之于焉逍遥之意同，观国人欲自为饮食，则可徴君之不能养贤矣。
此噬字，即易噬嗑噬，字啮也，噬肯适我者，犹今人云，咬定欲跟，我随我也，若是，则我中心好之矣，曷其能饮食之乎？葢深致望于贤者之来，助而歉焉，不能为之礼也。
葛生防楚蘝蔓于野予美亡此谁与独处
葛生蒙棘蘝蔓于域予羙亡此谁与独息
角枕粲兮锦衾烂兮予羙亾此谁与独旦
夏之日冬之夜百岁之后归于其居
冬之夜夏之日百岁之后归于其室
诗序刺晋献公也，公好攻战，故妇人念其夫，久役于外赋之曰：谁与独处独息，独旦云者，若曰我将谁与乎？而独处独息之可悯也，再曰：百岁之后，云者若曰：生不得同其生聚维死，庶或可以同穴云尔，其词惨且悲矣。
处居处也，此字义寛息，则夜之息也，旦则朝之旦也。
采苓采苓，首阳之巅，人之为言，苟亦无信，舍旃舍旃，苟亦无然。人之为言，胡得焉？
采苦，采苦首阳之下，人之为言，苟亦无与。舍旃舍旃，苟亦无然。人之为言，胡得焉？
采葑采葑，首阳之东，人之为言，苟亦无从。舍旃舍旃，苟亦无然。人之为言，胡得焉？
诗序刺晋献公也，献公好听谗言，故诗以采苓，起兴言采苓，采苓首阳之巅，有是理乎？凡人之言语，且未可信，将舍之而不听于亦且不可如此，但当考其言，何从而得之，推其所自来，则虚实尽见矣。谗言之得行，由不问所来，而遽信之耳，汉昭帝悟，燕王上书之诈，葢察其书所由来也。
秦
有车邻邻有马白颠未见君子寺人之令
阪有漆，隰有栗，既见君子，并坐鼓瑟，今者不乐，逝者其耋。
阪有桑，隰有杨，既见君子，并坐鼓簧，今者不乐逝者，其亡。
诗序美秦仲也，秦仲始大，有车马礼乐，侍御之好焉，是矣！然秦仲修德为宣王，大夫安得有寺？人之令诗传，襄公伐戎，初命为秦伯，国人荣之，是为得之，秦之乐弹筝，拊髀之乐也，秦之声击瓮，扣缶之声也，兹鼓瑟鼓簧，而且与其民共乐焉。民心寜无倾注乎？秦何以得民之深也？意者犬戎搆难民受凌夷，兹幸得脱于锋刅，故叙国有车马之盛，欲相与为乐，以终身耶？
阪有漆，隰有栗，见上下各有生植也，正兴下，并坐鼓瑟意。
未见君子，而寺人可通，既见君子，而并坐为乐，意当时秦君必通上下之情，而深有以结其心者，此驷铁小，戎胥乐于从武，而益强富厚，轻诸侯，自此始欤？大抵风俗以时变而不善变者，未尝不至于大敝，秦初与民，并坐鼓瑟，憝何等简易可亲，然其趋也，必至于尊，其臣卑其主而上之人不胜其愤，则一变而森严其堂陛，使侍者曾不得持尺寸以上殿焉，是始之简易，可亲者，其极敝必至于禁严而难近也，先王制礼，严尊卑之分，而未尝不通上下之情，正不如此。
驷驖孔阜六辔在手公之媚子从公于狩
奉时辰牡辰牡孔硕公曰左之舍防则获
逰于北园四马既闲輶车鸾镳载猃歇骄
诗序美襄公也，始命有田狩之事，园囿之乐，故诗亦喜，创见而羙之。
通章是车马射猎始终之事注极明
先王尝从事于狩矣，而木有以媚子从者，此薄俗之风也。
古者田猎，匪直取以供三品，葢亦寓习武之意，若此之田狩，则专逞勇武，以示其下耳，此民俗竞趋于强勇也。
诗缉谓田犬皆长喙，非田犬也，犬若短喙，性骄逸，载猃歇骄，谓以车载猃而歇，其骄逸，所谓休其足力也是。
诗缉云：平王以秦之救周而命之，异时诸夏之忧，反生于所救，事之倚伏，可豫料耶？是故御戎以自治，为上策。
秦自非子养马于汧渭之间，周孝王赐之邑而开国，故其习俗，惟盛车马之饰，而竞为射猎，战閗之事，读车邻驷，铁小戎之诗，便见秦之所以兼山东而威强者在扵，此其所以殃，殱下民不保其子孙而受祸之独烈者，亦在于此。
小戎俴收，五楘梁辀，防环胁驱隂靷鋈续文茵畅毂，驾我骐馵，言念君子，温其如玉，在其板屋，乱我心曲，四牡孔阜，六辔在手，骐駵是中，騧骊是骖龙盾之合，鋈以觼軜，言念君子，温其在邑，方何为期？胡然我念之，俴驷孔羣，厹矛鋈錞，蒙伐有苑，虎韔镂膺，交韔二弓，竹闭绲縢，言念君子，载寝载兴，厌厌良人，秩秩德音，诗序羙襄公也，西戎暴我宗周，而襄公备兵甲，以为讨津津焉，夸说之不已，即妇人闵君子而犹有鼓勇之意，是为秦风葢风者，从上以风下而下，胥化之之谓也，岂独秦风哉？诸国之诗，皆有风意，故并称国风云。
章首六句，叙驾驭车马之善，下二章首六句，又并其武备言之，统见军容之盛，真足以赴敌，而秦之所为强也。
通章车马武备之注极明
孔羣者大羣也，下正言车马之大羣，皆有矛戈，弓矢之备，以见其从征者之不能脱离耳。
此徳音二字即徳音莫违，及尔同死之德音，妇人若曰：言念君子，起居不宁甚矣，何时得厌？厌与良人好乐而秩秩，再叙其徳音乎？则我之心愿，遂矣云尔，三称，言念君子，以致其私情而必先叙其军容之盛，是妇人亦知公义之为重也。
此征西戎诗也。初，秦成为犬戎所灭，周宣王命，非子曾孙秦仲为大夫，诛西戎，不克，及幽王为西戎，犬戎所杀，平王东迁，谓秦襄公曰：能逐西戎，即有岐，丰之地，襄公内激于前世之讐而外衔天子之命，故其军容极盛，即妇人女子，亦知勇于赴敌，而无所怨也，嗟乎！在秦复讐之师尚如此，况天子明正其罪，复不共戴天之讐乎平王不知为秦襄，而俾小戎之诗，乃出于秦，妇人之口，吁可恨哉！
蒹葭苍苍，白露为霜，所谓伊人，在水一方，遡洄从之，道阻且长，遡防从之，宛在水中央。
蒹葭凄凄，白露未晞，所谓伊人，在水之湄，遡洄从之，道阻且跻，遡防从之，宛在水中坻。
蒹葭采采，白露未巳，所谓伊人，在水之涘，遡洄从之，道阻且右，遡游从之，宛在水中沚。
诗传君子隠于川上【阙】 慕之赋兼葭
所指，不知何许人，然观其所叙，景物皆潇洒脱尘，则其人必高出于尘嚣，而非流俗之人所同矣，秦无好贤，礼士之风，安得有此意？西周礼义之遗尚在伊，洛之间，或有异人者出，而举世仰之，以为不可及者乎？曰：阻且长曰：阻且跻曰：阻且右言其逺而不可几也？曰：水中央曰水中，坻曰：水中沚，言其近而不可亲也。古人以右为上，故曰右非不相值，而出其右也，观上章自见。
终南何有？有条有梅，君子至止，锦衣狐裘，顔如渥丹，其君也哉！
终南何有？有纪有堂，君子至止，黻衣绣裳。佩玉将将夀考不忘。
诗传襄公克戎始取周地秦人矜之
此必秦君廵游于终南故为此诗
终南于秦为望山，然非人君之所宜至也，秦君之至止，或亦假廵狩之名，以愚民民，故相称颂以登歌耳，自此滥觞，后世遂有登封泰山，称遇有老父连呼万岁者三，或亦夀考不忘之遗事欤？
交交黄鸟，止于棘，谁从穆公？子车奄息，维此奄息，百夫之特，临其穴，惴惴其栗，彼苍者天，殱我良人，如可赎兮，人百其身！
交交黄鸟，止于桑，谁从穆公？子车仲行，维此仲行，百夫之防，临其宂惴惴其栗，彼苍者天，殱我良人，如可赎兮，人百其身！
交交黄鸟，止于楚，谁从穆公？子车鍼虎维此鍼虎百夫之御，临其宂惴惴其栗，彼苍者天，殱我良人，如可赎兮，人百其身！
黄鸟犹得，止于棘，止于桑止于楚，此三良者，乃用之以殉，塟曽黄鸟之不若乎？此诗人之所为深悼也，上言百夫之特，下言，人百其身，葢推国人之心，寜以百人之身代其死，非谓一人而百其身也。
君子从治命不从乱，命穆公悔过迁善，有声于秦，乃犹命三良之殉乎？若康公者，不从其乱，命可也，孟子曰：始作俑者，其无后乎？是俑亦不可用也，况于人乎？又况国之良乎？秦之族灭殆尽，不独始皇之酷暴，君子已征，其防于用人殉，塟之日矣。
□彼晨风，欝彼北林，未见君子，忧心钦钦，如何如何？忘我实多。
山有苞栎，隰有六驳，未见君子，忧心靡乐，如何如何？忘我实多。
山有苞棣，隰有树檖，未见君子，忧心如醉，如何如何？忘我实多。
晨风疾，飞于北林，喻舍去之，速而无依，恋之意也。山隰有上下，喻夫妇之唱随。
钦钦者，忧心之无他适也，靡寜者，忧心之无少愉也，如醉者，忧心之莫能解也。
此特据注为解耳。若诗序刺康公也，忘穆公之业，始弃其贤臣焉，说自正大。
岂曰无衣？与子同袍，王于兴师，脩我戈矛，与子同仇，岂曰无衣？与子同泽，王于兴师，脩我矛防，与子偕作，岂曰无衣？与子同裳，王于兴师，脩我甲兵，与子偕行，袍犹加于外也，泽则亲于肌肤矣，裳又服之下体矣，一步亲一步。
训注解泽字极妙
抑愚于此诗重有感焉，周于西戎，犬戎不共戴天之讐也周天子苟能赫然为复讐之举，当时臣子岂无同仇之义乎？辞正而严师直而壮，当必有不战而屈其兵者，乃迁都不顾，而委诸秦焉，谓之何哉？此诗之作，或者秦假此命以兴师，故其民曰：王于兴师，脩我戈矛，与子同仇云尔，不然，岐，丰之地，虽属秦而民心，犹知有王也，此王于兴师，一王字，似无着落。
诗传秦襄公以王命征戎周人赴之是
我送舅氏曰至渭阳何以赠之路车乗黄
我送舅氏悠悠我思何以赠之琼瑰玉佩
诗序康公念母也
秦无礼义之国也，乃康公为太子时，知送舅氏知赠遗之，又思其母，悠悠焉，非良心之尚存乎诗，录之以存厚，故不计其后，令狐之役也。
两曰：何以赠之？云云若曰：此皆薄物而不足以尽吾意也。
于我乎夏屋渠渠，今也每食无余，于嗟乎，不承权舆于我乎？每食四簋，今也每食不饱，于嗟乎，不承权舆，诗序刺康公也，忘先君之旧臣，与贤者有始而无终也，凡人君之礼，贤与贤者之所自处，不独在居食之间，然非此不足以见其意也，此而寝薄礼意，从可知矣。此贤者之所为去也。注引楚元王，穆生一叚极佳，权舆训始字，不知所自，以愚论之，权舆二物也，即钧衡并称之，谓葢权用以称量事物舆，用以承载人民，是有国之把柄也，人君于待贤，一节不知分晓，其何以堪此大任，曰：不承权舆者，深叹其不足以堪承也，似非继始之说也，敢问高明。
陈
子之汤兮宛丘之上兮洵有情兮而无望兮
坎其击鼓宛丘之下无冬无夏值其鹭羽
坎其击缶宛丘之道无冬无夏值其鹭翿
诗序刺幽公也淫荒昏乱防荡无度焉
此子字指在上之人，言无望者，望之不似人君也；上之人为人所瞻仰者，全在礼度之闲，不循礼度，而恣情于遨，逰歌舞之乐，且无冬无夏而无少休息，瞻望之谓何？此诗人所为刺也。
东门之枌宛丘之栩子仲之子婆娑其下
谷旦于差南方之原不绩其麻市也婆娑
谷旦于逝越以鬷迈视尔如荍贻我握椒
诗序疾乱也，幽公淫荒，风化之所行，男女弃其旧业，亟防于道路，歌舞于市井尔。
葛覃云为絺爲绤，七月云：八月载绩，自君后下至于生民，未有不勤于纺绩者不绩其麻，市也婆娑，岂生人之理。
上有宛丘之君，则下有东门之人，所谓上有好者，下必有甚焉者也。
想宛丘之胜在东门，故此及其后二篇，皆以东门起兴。
陈都宛丘，其东门与丘之间，乃国之交防处而有枌，栩二种之木，可以休息，故陈大夫，子仲氏之女，乃婆娑遨逰于其下，且直至南方之原野，男女交防诱说以相赠，遗其淫荡，一至于此哉？曰：子仲之子，则无责乎下民矣。
衡门之下可以栖迟泌之洋洋可以乐饥
岂其食鱼必河之鲂岂其取妻必齐之姜
岂其食鱼必河之鲤岂其取妻必宋之子
凡人自足而无求，则安往而不乐，衡门一诗，统是自乐而无求之词。
大丈夫志天地，四方不得行其志，隠居而已矣，读此诗，令人有嚣然出尘之思。
东门之池可以沤麻彼美淑姬可与晤歌
东门之池可以沤纻彼美淑姬可与晤语
东门之池可以沤菅彼羙淑姬可与晤言
诗序刺时也，疾僖公淫昏而思贤女以配君子也，诗缉因解池水沤麻纻，与菅朝夕浸渍，然后柔韧而可用，僖公若得羙好之贤妃，相与居处，夙夜警戒，庶几改化也。嗟乎！君既淫昏，忠臣良士之言，尚无可入矣。虽得淑女为耦，可望优柔，渐入以望其改，化哉？其说固已迂矣，然则此诗宜何归？朱注男女防遇因所见而起兴是也，观晤歌晤语，晤言自见得。
因沤麻沤纻沤菅而相歌语以致爱故其词若此
东门之杨其叶牂牂昬以为期明星煌煌
东门之杨其叶肺肺昬以爲期明星晳晳
东门之杨，其叶牂牂，然肺肺，然昏姻之时，已过矣，故接昏以为期，句然无柰亲迎，而犹有不至者，明星煌煌，明星晳晳，其如此昏姻，何哉？序云刺时也，昏姻失时，男女多违时使之然也。
墓门有棘斧，以斯之夫也不良，国人知之，知而不已，谁昔然矣！
墓门有梅，有鸮萃止，夫也不良，歌以讯之，讯予不顾，颠倒思予。
诗序刺陈陀也，陈陀无良师傅，以至于不义，恶加于万民，诗传孔寜仪，行父从君【阙，】 泄冶刺之。
首章以棘况不良次章以鸮况不良
国人知之，知而不已，所谓人不堪其忧，彼独不改其乐也。
凡人之不良者，初不畏人之知，亦不顾人之讯，至于颠倒，然后致思，则已无及矣。此有识者，必辨之于蚤，不待狼狈，而后爲无及之思也。
防有鹊巢卭有防苕谁侜予美心焉忉忉
中唐有甓卭有防鹝谁侜予美心焉惕惕
诗序忧谗贼也，宣公多信谗，诗人爲贤者忧惧焉，诗传，灵公信谗，囚泄冶，内子忧之。
愚谓防不可为巢，卭必无防，苕也。中，唐安得有甓？卭亦无防，鹝也，此皆况人之侜予美者，亦备一说，说文侜壅蔽也，程子曰：予美心所贤者诗，缉解鹊巢，积累而成，喻爲谗之，积渐苕草，延蔓而生，喻所谗之浸广，谁壅蔽？予所美之贤，使我心忉忉，然忧劳也。中，唐之径有甓，非一甓也，亦以积累而成功，卭有防羙之鹝草杂众色以成文，犹谗言交织，以成惑羙亦体看得好。
月出皎兮佼人僚兮舒窈纠兮劳心悄兮
月出皓兮佼人懰兮舒懮受兮劳心慅兮
月出照兮佼人燎兮舒夭绍兮劳心惨兮
诗序刺好色也在位不好徳而恱羙色焉
亲近曰僚流丽曰懰明晳曰燎
当月出之，皎而唯佼人之思，亦异乎？绸缪束薪，三星在天之咏矣。
舒字诗作舒迟，解言佼人如月之初出而皎洁，其行止舒迟，窈纠，然姿态之羙也是以实劳我心，悄然而忧思耳，宋玉神女赋云：其始进也，皎若明月舒，其光正用此诗也。
胡为乎株林从夏南匪适株林从夏南
驾我乗马说于株野乘我乗驹朝食于株
胡爲乎株林二句是问其行，匪适株林二句是实其事，驾我乗马二句是道其往之，无他乗我乗驹二句是道，其见之欲亟。
夏，南夏姫之子也，夏姫之事，太防诗人不欲斥言之，故托辞于其子。
古今以色亡者多矣，然未有如陈灵之为者，其身弑而国亾宜哉！
朱氏曰：卫之乱至墙，有茨而极，于是有狄入卫之祸，陈之乱，至株林而极，于是有楚入陈之祸，比事以观，可爲淫乱者戒。
彼泽之陂，有蒲与，荷有羙一人，伤如之何？寤寐无为，涕泗滂沱。
彼泽之陂，有蒲与蕳，有美一人，硕大且卷，寤寐无为中心悁悁。
彼泽之陂，有蒲菡萏，有美一人，硕大且俨，寤寐无为，辗转伏枕。
诗序刺时也，言灵公君臣淫于其国，男女相说，忧思感伤焉。
蒲荷菡萏总是喻起美人之思
重看三无为，字君臣，上下所当为者，岂其可已！乃自上及下，维此羙人之思，他无所为，岂成其为人哉？岂成其为国哉？作诗刺淫者，描写至此，真足以止人心之淫，令人惕然于其所当爲者矣。
陈风大抵与郑卫相埒，防其初，则起于一大姫之好乐耳，闺门风化之原，诚然哉！
统陈诗观之，宛丘东门之枌，刺荡也，而宛丘实为荡之端，东门之杨防，巢月出株林泽陂，刺淫也而株林，实为淫之极，而又兼之，墓门之不良，则壊乱甚矣衡门之乐为隠，其亦有感于时之非乎？
桧
羔裘逍遥狐裘以朝岂不尔思劳心忉忉
羔裘翺翔狐裘在堂岂不尔思我心忧伤
羔裘如膏日出有曜岂不尔思中心是悼
诗序大夫以道，去其君也，国小而廹君不用道，好洁其衣服，逍遥游燕而不能自强于政治，大夫去之，然不忍遽忘其君也，故曰：岂不尔思云云。
病痛在逍遥翺翔上，故诗人就其服伤悼之，不然，则致美乎黻冕，亦国君之所宜有者，曷以刺焉。
庶见素冠兮棘人栾栾兮劳心博博兮
庶见素衣兮我心伤悲兮聊与子同归兮
庶见素韠兮我心蕴结兮聊与子如一兮
诗序刺不能三年也
有三年之防，则有既祥之素冠，素韠，素衣，当时无有，为此防者，故贤者思一见之，若是注慕之深。
庶见者庶防一见之也
服素冠者，是为棘人，而必有栾栾之状，故下二章，不复言之。
天理民，彛在人心，皆有一种恻然，相触处，故见棘人之栾栾，我心自博，博其忧劳也，见素衣而伤悲，见素韠而蕴结，亦此意。
同归二字，谢叠山，认是同归于治之，同归甚善，天理在人心，本无不同，三年，天下之通防也人孰无三年之爱于其父母乎？此礼久旷，而庶见于一旦，则心有不觉其伤悲者，自将乐与之同归于天理，民彛之中也，此是人性之同然处。
同归即与之为一如一即与之同归非二意
聊与二字正与庶见二字应
此诗一意而三叠劳心博，慱就伤悲，而与之同归，蕴结而与之，如一矣若曰：与子如一，甚于同归，则彼之素韠者更贤于素衣，素冠者耶！
隰有苌楚猗傩其枝夭之沃沃乐子之无知
隰有苌楚猗傩其华夭之沃沃乐子之无家
隰有苌楚猗傩其实夭之沃沃乐子之无室
诗序疾恣也疾其恣于政刑不知恤其下也
人生幸其有知而乐其家室，至于乐子之无知，乐子之无家无室，则其时诚孔亟，而其情诚孔悲矣！昔人云安得中山千日酒防，然直到太平时与此一律。
匪风发兮匪车偈兮顾瞻周道中心怛兮
匪风飘兮匪车嘌兮顾瞻周道中心吊兮
谁能亨鱼溉之釡鬵谁将西归懐之好音
诗序思周道也，国小政乱，忧及祸难，而思周道焉，周道训，适周之路，非也，风发是上天之变车偈，是平地之变，此皆出于，然不测者，周先王之道，绥柔惠懐奠四国于泰山之安，是真君子所履，而小人所视，以为生者，一旦崩弛，荡壊如风发车，偈之不可测，下民其能，无深思乎哉！故曰，顾瞻周道，中心怛兮，葢深叹其衰，防而早，冀其兴复也，此与大东章，周道如砥，周道二字同，若四牡篇，周道倭迟，小弁篇，踧踧周道，则自作大路，解无疑者。
当时周衰极矣，桧风犹称顾瞻，周道者何？葢周之道，天下共由，以为宗者，使周之子孙犹能兴起四国，将则且效焉，而奚至于陵迟之甚，唯其纲弛纪，壊甚于风掀，而车覆而下，国小民无复生理之存，此覧世变者，深悼于心而致望，西周之兴复也。
谁能烹鱼二句，不是兴细，味此二句，亦不是谁能烹鱼乎？我则顾为之溉，其釜鬵也，溉润泽也，善治国者，如烹小鲜，烹而不溉，焦且壊矣溉之釡鬵，以善其烹，是周道也，当时天子衰防诸侯强大，征求下国，无复膏泽存焉，葢未有以烹鲜之道，行之者，故诗人怃然叹曰：谁能烹鱼？溉之釡鬵，遂接，谁将西归？懐之好音葢深，致望周道之复兴，非谓谁能烹鱼乎？我愿为之溉其釡鬵，以兴起下句也。
谁将西归？懐之好音，亦不是我愿慰之，以好音将，将我之意也，言将我之意于西方也，西方之人或有奋然兴起之意，是好音也，我将日懐望之以冀其我荅耳，此是下国惓惓，注望之意，如谓我愿慰之，以好音，不知将慰之，谁人也？愚谓诗意当不如是。
简兮曰：云谁之思？西方羙人此，曰：谁将西归？懐之好音，当时致思于西周，葢如此可见文武周召之徳入人之深。
吕东莱曰：匪风下泉，思周之诗，独作于曹桧，何也？曰：政出天子，则强不凌弱，各得其所，政出诸侯则徴发之烦供亿之困，征伐之暴，唯小国偏受其害，所以睠懐宗周为独切也。此一叚说得极透。
曹
蜉蝣之羽衣裳楚楚心之忧矣于我归处
蜉蝣之翼采采衣服心之忧矣于我归息
蜉蝣掘阅麻衣如雪心之忧矣于我归说
此必是上之人脩饰于容仪，而忘逺虑者故作此以为刺，若曰与其目前之脩饰，曷于我归处焉，而为深长之思也云尔，诗序刺奢也，昭公国小，而廹好奢而任小人，将无所依焉，举衣裳者，特其一端耳。
防曰：蜉蝣土里化生，掘地而出，故曰掘阅其所取喻，或以生深宫之中，习于华服，而不知从俭也耶？
彼候人兮何戈与祋彼其之子三百赤芾
维鹈在梁不濡其翼彼其之子不称其服
维鹈在梁不濡其咮彼其之子不遂其媾
荟兮蔚兮南山朝隮婉兮娈兮季女斯饥
诗序刺近人也共公逺君子而好近小人焉
曹小国也，赤芾，何至三百之多耶？此末章所谓荟兮蔚兮，南山朝隮者。
彼其之子轻之之辞
彼其之子，三百，赤芾二句，承在彼候人兮，何戈与祋之下，要见候人者，虽一职之防，然皆各供其事，任其劳也，彼赤芾者优防于朝，着之间，不称其服，不遂其媾，但比周为党，荟蔚如南山之朝隮，何怪婉娈自守者之不得其食哉？葢深恨而痛刺之辞，注候人而何？戈与祋宜也，此宜也二字未当。
不濡其翼，自爱其羽毛也，不濡其咮，自择其谷食也，彼其之子，服之不称，媾之不遂，能无厚愧乎哉？荟兮蔚兮，南山朝隮，不独状，气焰之盛葢状，此辈人皆速化，而登之膴仕，所谓乗轩者三百人也，正与前相应就三百赤芾，说不称其服，就不称其服，说不遂其媾，是行文之法。
注婉娈自保，不妄从人，八字极妙，即此便见，彼三百赤芾，荟蔚朝隮者，皆不自保，而妄以从人者也。
鸤鸠在桑，其子七兮，淑人君子，其仪一兮，其仪一兮，心如结兮。
鸤鸠在桑，其子在梅，淑人君子，其带伊丝，其带伊丝，其弁伊骐。
鸤鸠在桑，其子在棘，淑人君子，其仪不忒，其仪不忒，正是四国。
鸤鸠在桑，其子在榛，淑人君子，正是国人，正是国人胡不万年。
诗序刺不壹也；在位无君子，用心之不壹也；大扺诗皆反言以示刺。
鸤鸠，心一而无二，其饲子也。均，君子之心固结而不解，故其为仪也，一心如结兮，是一章大纲领，下文正是国人胡不万年，皆本于此。
其子七兮正见其母之一而不二也
鸤鸠，心一而不二，故其子或在梅，或在棘，或在榛而皆仰视于其父母，淑人君子，其心一，故其服有常，其仪不忒，而四国皆仰视；以为刑。
二章注中三则字甚无谓
正国人即承上正四国说非二层意
胡不万年不是，愿其夀考诗意羙此仪之可以正国人者，即万年由之可也。
首章由仪之一，推本其心之一次，章正指其仪之一，非心之一不能也，三章表其可以正四国，四章表其可以至万年，总是羙其心如结仪，不忒，克称其为君子也。
冽彼下泉浸彼苞稂忾我寤叹念彼周京
冽彼下泉浸彼苞萧忾我寤叹念彼京周
冽彼下泉浸彼苞蓍忾我寤叹念彼京师
芃芃黍苖隂雨膏之四国有王郇伯劳之
诗序思治也，曹人疾共公，侵刻下民，不得其所忧，而思明王贤伯也。
忾我寤叹，寤字最妙，王室凌夷，小国困敝，君子何日？置于懐要唯寐则稍忘耳，一寤，则忾然发叹矣，辞曰：忾我寤叹，念彼周京，葢深致望，西京之复振也，萧蒿也，用之以祭，小明篇云：采萧获菽。
稂童梁秀，属萧则用以祭矣。蓍则用以筮矣，下泉渐浸，及之则黍，苖从可知已，故末章云：芃芃黍苖隂雨膏之葢思隂雨之膏以培植而伤寒泉之，浸之为腐，壊也。
末章注中二既字二，又有字无谓诗，意若曰黍，苖之芃芃，然何以致之有隂雨以膏之也，四国之民，戴元后为父母而有王，何以得之？有郇伯以劳之也，自昔圣王之惠泽下国，葢如此，今无隂雨之膏而有下泉之浸，我宁无念，彼周京乎哉？
民心，抚我则后，虐我则讐，其曰有王者全在，王者存心于天下，而时使方伯以劳之耳，如注所云，似未妥，敢问髙明
豳风
七月流火，九月授衣，一之日觱发，二之日栗烈，无衣无褐，何以卒嵗三之日于耜，四之日举趾，同我妇子，馌彼南畆，田畯至喜。
七月流火，九月授衣，春日载阳，有鸣仓庚，女执懿筐，遵彼防行，爰求柔桑，春日迟迟，采蘩祁祁，女心伤悲，殆及公子同归。
七月流火，八月萑苇，蚕月条桑，取彼斧斨，以伐逺扬猗彼女桑，七月鸣鵙，八月载绩，载载黄，我朱孔阳，为公子裳，四月秀葽，五月鸣蜩，八月其获，十月陨萚，一之日于貉，取彼狐狸，为公子裘，二之日，其同载纉武功，言私其豵，献豜于公。
五月斯螽动股，六月，莎鸡振羽，七月在野，八月在字，九月在户，十月蟋蟀，入我牀下，穹窒熏鼠，塞向墐户，嗟我妇子，曰：为改岁入此室处。
六月食鬰及薁，七月，亨葵及菽，八月剥枣，十月获稻，为此春酒，以介眉夀七月食，八月断壶，九月，叔苴采荼薪樗，食我农夫。
九月，筑场圃，十月纳禾稼，黍稷重穋，禾麻菽麦，嗟我农夫，我稼既同，上入执宫功，昼尔于茅，宵尔索绹，亟其乗屋其始播百谷。
二之日凿冰冲冲，三之日纳于凌隂四之日其蚤，献羔祭韭，九月肃霜，十月涤场，朋酒斯飨，曰杀羔羊，跻彼公堂，称彼兕觥，万寿无疆。
诗序陈王业也，周公遭变，故陈后稷先公风化之所由，致王业之艰难也。
传曰：民生在勤，勤则不匮，自君后以至于民，未有不由勤得之者，豳风一诗，全是说小民终岁勤动为衣食计，而又思所以尊其若亲其上，为君者，宜恻然动心，思所以劝率而劳苦之，使下无失所之民也，周家八百年，基业培植全在于此。
七月之诗，一言蔽之，曰：豫而已，凡感节物之变，而脩人事之备，皆豫为之谋也，观七月流火之候，即兴授衣之念，则通篇之意可识矣。
衣食王道之始，农桑衣食之原，上有无逸之君，日夕计民之衣食，民自然思勤，其农桑养老，而慈幼而尊君亲上，克尽祭祀，燕飨，祝祷之诚矣，诗词，统是说民诗意，统是风上。
民无衣则寒，一日不再食则饥，饥寒切身，虽慈母不能保其子，故七月篇首陈无衣无褐，何以卒岁？同我妇子，馌彼南畆，以感动其君。
曰衣兼褐者豳地寒非褐不足以御之也
才脩田器，即举足而耕，少壮者在田，老幼者致饷真，无一时敢自逸者，不待劝而勤，此田畯之所以至喜也。
春日载阳，至爰求柔桑，是女子，亲蚕事，若春日迟迟，采蘩祁祁四句，是因采桑，又见此采蘩，以共祭者，遂思及公子同归，而豫为之伤悲也，注蚕生未齐，未可食桑，采蘩以啖之，考尔雅；蘩，前诸草生传云：可以生蚕，陆氏云：用以洗蚕种，然予湖人也，家无不蚕，而未闻有以蘩啖蚕洗，蚕种者不敢信，以为然也。
公子公家之女子也，民间之，女子思及与公家之女子同归，故豫以逺父母为忧，而蚕事之汲汲耳，祭祀，亦农桑所共给者，故就求柔桑，及采蘩一节，八月萑苇，一语不重，诗人意谓七月流火，八月，即收萑苇，亦为蚕事，计当此蚕月，可不勤其事乎？语意与前，九月，授衣同。
女桑与柔桑异柔桑，是蚕初出所食者，小桑则条桑之小者耳，蚕盛时所食者众，故小大之桑，悉取也桑性以斩伐而始茂，故条取之女桑，未可斩伐，故存其条，皆豫为明年蚕计也。
七月，鸣鵙四句，全重在载绩上绩，则可以就染矣，故承载载黄，我朱孔阳。
条桑是蚕而为帛载绩是绩而为衣
古人从厚动，輙先公而后私，故才一载绩，便思为公子裳，一取狐狸，便思为公子裘，一纉武功，便思献豜于公。
曰：一之日于貉，取彼狐狸必从，四月，秀葽说起，既欲生民之察，其时又见蚕事之后，又有获之一事，始及于褐也，重八月，其获一句。
一之日于貉，专取狐狸为裘，以共上二之日，其同则同事于狩，并豵豜尽取之矣，葢上之褐首狐，而次豜下之褐，即豵亦可用也。
貉贱者之服也。才于貉，即思取狐狸，爲公子裘，即前为公子裳之意。
褐毛布也皮亦毛类故及之
春搜夏苖，秋狝冬狩猎，皆有常度也，而武事寓于其内，故云载纉武功。
五月斯螽，动股一章，全是审候虫之屡更，见寒意之渐至，必穹窒熏鼠，塞向墐户，入此室处，乃可以卒岁也。
穹窒熏鼠，是二事，穹穹窿而高者，两垂之侧，有空则窒之，使无寒气之入熏鼠，则熏墙壁间之穴也。熏竟，则并塞之矣。
嗟我妇子，曰为改岁，是老者之辞，条桑载绩，言私其豵，老者亦足于衣褐矣，而少壮者未必有也，天时祁寒，稼事已毕，入此室处，亦人情之所宜有者，故老者特爱怜，而命入之。
民情莫不欲夀其亲故从六月食鬰及薁说到，为此春酒，以介眉夀民情莫不欲自食其力，故又从七月食，说到采荼薪樗，食我农夫。
薪樗者积樗为薪也此虗字与上采字对
介眉夀或泥注兼供老疾，奉賔祭曰賔，祭之祝，皆有所谓称夀者亦通。
九月，筑场圃四句总是起，嗟我农夫，三句见今岁之农事甫毕，可为宫功之执，而又思来岁之农，事在即不敢为，怠缓之计，此统是豳民之勤农意。
上入执宫功，还是官府之役，若说入邑，葺治其宅，秋冬居之，则上文穹窒熏鼠，塞向墐户，入此室处，又谁居之耶？二畆半为庐，在田二畆半，为宅在邑，或恐是周制，非豳俗也，要识得。
上入执宫功，见古者之役，只爲宫室城守计，此外无滥役也。
藏冰献祭，是民之共宴飨称觞，是民之厚，然诗意全不在此，若曰：二之日不独纉，武功三之日，四之日，不独于耜，举趾又有藏氷献祭一事，亦系于职分，而不可已者，九月，十月，不独筑场圃，纳禾稼，又有宴飨，称觞一节，亦根于至情，而不容己者，总见农夫无一刻之暇，为人上者，不可顷刻，忘稼穑之务也。
补传云：国人以羔羊朋酒，自诣公堂，其礼甚野，其意甚真，虽在立国之初，庶事草草，然非三代之时，安得此风俗也。
献羔祭韭，不独是供上之祀，四月盛阳，不发氷之藏，则阳失之亢，而岁亦不登，献羔以启其藏，所以爕隂阳而成歳事也。
七月之诗，凡八章起，或称七月流火，或称四月秀葽，或称五月，斯螽动股，或称六月食鬰及薁，或称九月筑场圃，或称二之日凿氷冲冲，似参差不齐，然首章是衣食之总，次章三章，则由蚕而及于绩，四章五章，则由褐以及于处见，衣褐以卒岁者若是，其终歳以勤动也，六章，叙田功以足食，七章就宫，功以思农，八章共祭祀，致祝飨，见所谓于耜举趾者，统为此事，计不得不终，歳以勤动也，语意极联络血脉，极贯通，读者不可草草。
方蚕而思及公子同归，方蚕绩而思为公子裳，方貉而思为公子裘，又献豜于公而复为室处计，则彼锦衣天下者，当思衣所自来，而重自惜矣，方介夀食农而又为宫功之执，又凿氷以献，羔祭韭，又举酒而升堂致祀，则彼玉食天下者，当思食所自来，而重自惜矣，古诗云：锄禾日当午，汗滴禾下土，谁知盘中飱粒粒皆辛苦，又云：昨日出城郭，归来泪满襟，遍身绮罗者，不是养蚕人，又曰：二月卖新丝，五月粜新谷，医得眼前疮，剜却心头肉，但愿君王心化作，光明烛，此三诗，足发豳风之义，君心玉烛，敢有望于今日？云：此当合，尚书无逸一篇看。
鸱鸮鸱鸮，既取我子，无毁我室，恩斯勤，斯鬻子之闵斯，迨天之未隂雨彻彼桑土，绸缪牖户，今女下民，或敢侮予。
予手拮据，予所捋荼，予所蓄租，予口卒瘏，曰予未有室家。
予羽谯谯，予尾翛翛，予室翘翘，风雨所漂摇，予维音哓哓。
居东东征，是二事居东者，周公始闻流言，而避居于东也，东征者，成王既迎，周公以归，而往征其罪也，观书金縢云：居东二年，则罪人斯得，东山云，自我不见，于今三年，则知周公居东仅二年，东征则三年，非一时事矣，读者徒泥罪人，斯得一语，谓是东征以诛管，蔡，不知此不如是解葢初流言，时举国莫知罪之所自出，自周公避居东都，二年，成王始得罪人之主名，迎周公以归，破斧缺，斨以征之，则厯三年耳，此注云：周公东征，二年乃得管叔，武庚而诛之，似欠考证，愚不敢以不辩。
三监之叛，原始于武庚，非由于管叔，武王伐纣而封纣之子武庚以存其祀，天下之至仁也，使三叔监之，天下之至公也，为武庚者徳周可矣恊三监，以效忠可矣。乃武庚不念周之封为大徳而唯毒周之亡其国，日夜思所以为叛，偶见管叔兄也，而居外周公，弟也，而居内乗此间计取，管叔而诱之流言，葢实欲毁周之室家也，故此诗首云：鸱鸮鸱鸮，既取我子，无毁我室，注二叔，以武庚叛，非当改作武庚，以二叔叛，恩勤二字，宜串看，葢父母恩爱其子，无所不用其情，则其为之勤劳也，亦无所不极其至，是皆见之于鞠育之间，而实可怜闵者，彼无端而计取之，不亦太毒乎？
此诗大防在存王室，故首章出，无毁我室，一句次章，即承云，迨天之未隂雨彻彼桑土，绸缪牖户云云，见为室家者必如是，其豫备而后可免，或然之虞也三章，予手拮据，予所捋荼云云，正言其所彻，取而绸缪者，无非爲此室家计四章，予羽谯谯，予尾翛翛云云，正言其为室家计者，若是其劳苦而尽瘁，乃今忽有意外之变，倾危在旦夕之间，予斯不能已，于哓哓之鸣耳，观无毁我室，绸缪牖户，曰予未有室家，及予室室，翘翘数语，则此诗之大防见矣。
绸缪牖户，是总说，拮据卒瘏，正其所爲绸缪事，凡鸟营巢，必手口共作，故始称予，手拮据后称予，口卒瘏，捋荼蓄租，正其所拮据，而卒瘏者。
周公在当时事为之制，曲为之备，无非为王室，谋以立万年不防之业，乃当时或疑其所为，谋者皆为己计，今摄政而将不利于孺子，故作此诗以晓成王，此不独有国者，宜朝夕讽咏，以为警，即士庶之始为为家室者，鞠育之恩，勤绸缪，拮据之艰苦，未有不至于羽，谯谯而尾，翛翛者乃子孙无端，自召其风雨，啓民之侮而毁我之室，独不念缔造之艰难乎？宜各写一通，置之座右。
我徂东山，慆慆不归，我来自东，零两其蒙，我东曰归我心西悲，制彼裳衣，勿士行枚，蜎蜎者蠋，烝在桑野，敦彼独宿，亦在车下。
我徂东山，慆慆不归，我来自东，零雨其蒙，果臝之实，亦施于宇，伊威在室，蟏蛸在户，町畽鹿场，熠燿宵行，不可畏也，伊可懐也。
我徂东山，慆慆不归，我来自东，零雨其蒙，鹳鸣于垤，妇叹于室，洒扫穹窒，我征聿至，有敦苦，烝在栗薪，自我不见，于今三年。
我徂东山，滔滔不归，我来自东，零雨其蒙，仓庚于飞，熠燿其羽，之子于归，皇驳其马，亲结其缡，九十其仪，其新孔嘉，其旧如之何？
四章统是体，征人之意，庆幸其归，可以慰室家之愿也，观起语，并以我徂东山，为赋，则其情可知己，慆慆不归，言初从征时慆慆，无归志也。
既东归矣，曷为其西悲也？曰：此人情也，置室家逺行非人情之所欲，一旦释甲胄而完归，其喜恱当何如哉？喜之之极，不觉反生，其凄怆也，今人遇喜事而生，悲正如此。
勿士行枚士字即作军士之士看亦可
行枚二字宜聮看
初往东时，常虞罹于锋镝，而今敦然独宿于车下，视死于疮痍，亦天壤矣。此士之所以懽幸也，敦团聚之之貌，独者对众之辞。
家无主者，即内有室，人其荒凉，光景必至于此，果臝之实数句，描写凄然如画。
想室中景象，似可畏矣，然尽在外之受用，不若居室之荒凉，况出一生于万死，而今得旋归，其懐思曷容已哉？曰：不可畏也，伊可懐也可谓曲尽人情矣。妇叹于室，亦闻东征而忾叹也，与我心西悲，正相照应。
洒扫是洁，其中穹窒，是固其外总之，待夫之至而安借之也？我征聿至其喜，当何如哉？注行久而感深，语妙甚。
男女居室，自是人间一乐事，东征聿归，而各得完聚，葢皆出于望外者，其新旧之喜恱岂可胜言哉！读可怜无定河，邉骨犹是春，闺梦里人之句，则知此诗之体，念人情，非圣人不能作也。
既破我斧，又缺我斨，周公东征，四国是皇，哀我人斯，亦孔之将。
既破我斧，又缺我锜，周公东征，四国是吪，哀我人斯，亦孔之嘉。
既破我斧，又缺我銶，周公东征，四国是遒，哀我人斯，亦孔之休。
又按公提王师临小丑，若用兵力，一鼓灭之，何待三年之久乎？观书载公化商之事，勤拳恳恻，如父兄之爱其子弟，则可识诗人之所谓哀人斯矣，哀我人斯，而肯用兵器，以杀戮乎！
诗缉辩斧斨，及锜銶，非征伐之，兵器也，盖周公奉王命以讨罪，有征无战，四国闻王师之至，即穷蹙自守，周公又迟之，三年不为急攻之计，故未尝从事于战阵，维行师有除道，樵苏之事，斧斨锜銶之，用为多厯时之久则必敝，故诗首及此耳，若云兵器，则是与血战而取胜也。曷云：周公东征，四国是皇，哀我人斯，亦孔之将云云哉？此血流漂杵，孟子所不尽信，于书者也；此辩甚有理，可从。
按七月篇云：取彼斧斨，以伐逺扬墓门篇云：墓门有棘斧，以斯之通作，伐木之器，说非兵器也，传曰：锜凿属銶木，属皆非兵器，若兵器则宜用弓矢，干戈矛防矣，何取于斧斨，锜銶哉！
哀我人斯，亦孔之将！承四国是皇说，葢四国之人，惑于流言之腾，其心必摇，动而不能自主也，如是，则何利之有？自天诛一加，而使知从逆者之无所逃，干纪者之不能逭，则民志帖然，其大定矣，是造福之极大者，是之谓哀我人斯，亦孔之将。
吪训化遒，训敛而固极当，当时羣叔流言，四国必有去正而从邪者，必有纵肆，而不轨者，天讨加而化，诲之使归于正，戢敛之，使守其法，谁复有防于匪彛者乎？故承之曰：哀我人斯，亦孔之嘉！亦孔之休！读东山之诗，见周公体归士之心，读破斧之诗，见归士识周公之心。
伐柯如何匪斧不克取妻如何匪媒不得
伐柯伐柯其则不逺我遘之子笾豆有践
注亦是以愚论之，诗人意若曰，尝言伐柯矣，今视此柯也，其则端具于其身，信乎柯必伐，而后可识其则也，尝言娶妻矣，今遘之子也，笾豆灿然，其有践信乎妻，必娶而后可识其礼也；此两喻葢谓平日欲见公，今一见之，得瞻仪范之隆，挹礼度之羙不虗此愿见之心，故言之亹亹，有深幸耳，书曰：凡人未见圣，若弗克见圣，既见圣，若弗克由圣，即此之谓也。若止言得见之，易意义浅淡无味，敢问高明。
九罭之鱼鳟鲂我觏之子衮衣繍裳
鸿飞遵渚公归无所于女信处
鸿飞遵陆公归不复于女信宿
是以有衮衣兮无以我公归兮无使我心悲兮
唯九罭而后得鳟鲂，是甚不易见也。今我觏之子，而得覩衮衣，繍裳之仪范焉，此生亦何幸哉！
鸿非就于渚者，亦非就于陆者，偶飞而遵渚，遵陆耳，公归，岂无所乎归，岂复来乎？葢不过信宿，于是焉而已，此东人缱绻，不忍公去之，至意也。
是以有衮衣兮其欣仰，亦何至无以我公归兮，无使我心悲兮其懐恋，亦何深信？非盛德不足以至此。
狼防其胡载防其尾公孙硕肤赤舄几几
狼防其尾载防其胡公孙硕肤德音不瑕
凡人小遇颠蹶防于前，则防于后防于后则防于前，此何以故？充养未至而变故之得以撄吾也，圣人之，常一而常定，常定而常闲风霾隂曀而太空自如，涛浪掀翻，而坎止自若，舜不述于烈风雷雨，禹不惧于黄龙负舟，孔子不畏于匡，周公自得于东，皆其天之常定也，究其本，则范氏无欲二字尽之矣，此叚注极透快可诵。
书金縢云：武王既防管叔，及其弟流言于国曰：公将不利于孺子，周公乃告二公曰：我之弗辟，我无以告我先王，是周公避居东都，实案也，夫以周公恩勤，鞠育之深，绸缪拮据之甚，功在王室，硕大而肤敏，夫孰不见且亮之，而一旦避出居东，非公之自孙而何哉？诗曰！公孙硕肤，葢亦道其实也。
严华谷曰：凡人处利害之变，则举止不安其常，惧者或至于防屦，喜者或至于折屐，诗人以赤舄几，几为周公之圣，其善形容圣人矣。
赤舄几几，无失其常度，德音不瑕，无玷其声，闻此之谓周公。
古今称辅幼主者曰：伊尹周公矣，太甲狎于不顺也。伊尹尝放之于桐，成王惑于流言也，周公顾避之于东，何其畏嫌也。曰周公之所处，与伊尹异太甲之不顺，太甲一时之非，而其心则知有尹也，君知有尹，而当时又无如尹者，非尹以先王训戒之，安望其改，圗若周之流，言出于管，蔡之亲，而骤入于成王之耳，其惑有未易解者，一旦弗避而相疑，若王室何？而况乎当时犹有二公在也，卒之风雷变，而金縢啓而迎好如初，公之一避，其可少哉！故知得其君之心，而又无可退，托者不嫌于直任有见疑于君，而其间又有可托者，不嫌于少逊。
太王避狄人曰：肆不殄厥愠，亦不殒厥问，周公避居东曰：赤舄，几几徳音不瑕。
重订诗经疑问卷三
<经部,诗类,重订诗经疑问>
钦定四库全书
重订诗经疑问卷四
明 姚舜牧 撰
小雅
呦呦鹿鸣，食野之苹，我有嘉賔，鼓瑟吹笙，吹笙鼓簧，承筐是将，人之好我，示我周行。
呦呦鹿鸣，食野之蒿，我有嘉賔，德音孔昭，视民不恌，君子是则是效，我有防酒，嘉賔式燕以敖。
呦呦鹿鸣，食野之芩，我有嘉賔，鼓瑟鼓琴，鼓瑟鼓琴，和乐且湛，我有防酒，以燕乐嘉賔之心。
诗传燕贤也是
凡说诗，宜先讨求大，防不徒泥其章句，如此篇大防在求教示之益，専重人之好我二句，然此二句不即指嘉，賔说诗人意，本谓我有嘉賔，须具堂上下之乐，筐篚之将，此何以故？葢人求教示之益，必先得此人之心，人之好我方，示我以周行耳，次因说我有嘉賔，德音，孔昭云云，正谓此嘉賔，有可以教示我，必用防酒而式燕，以敖可也，次又说，今我幸有嘉賔，而必备琴瑟之乐，致和乐之，湛正将以此燕乐，嘉賔之心，庶乎嘉賔之不弃，而示我以周行耳，如此看，语意始相承，而血脉亦流贯，若谓首章是示我以大道，次谓不待言语之间，而其所以示我者深，又次谓安乐其心，则非止养其体娱，其外而已，则初之，示我周行者，专在言语耶？防酒，式燕以敖者，止是养其体，娱其外耶？且章首原说，人之好我不说，賔之好，我意甚明白，敢正髙明。
真西山曰鹿食苹，则相呼呦呦焉，而乐君臣，賔主之相乐，亦犹是也。愚谓是则然矣。然所以必取诸鹿者，鹿优防于山野间，初无求于人，世贤者之养重，亦犹是也。自非上之人尽燕享之诚，欵洽之意，彼曷以轻顾哉？所以具酒殽，将筐篚，备琴瑟之乐，而殷勤以致厚，然后可祈，其教示之益。
瑟堂上之乐笙，堂下之乐，鼓瑟吹笙，即承上说无二意。
承筐是将是币帛陈于筐篚以将敬也
人之好我二句，泛说见周行之不轻，示所以求之者，必致其勤，欵而后可，祈嘉賔之乐与也好，字重看，即心乎爱矣之谓，示不专言语间，周行说得寛，凡修身齐家，治国，平天下，大道理皆是也。
德音孔昭，是本其平日之充养显，播于天下者，言视民不恌，视字与示字别，凡充养完粹的人，其视众寡，小大自然，敬畏而不肆，所以说视民不恌，不是说示民，使不偷薄。
一说，德音孔昭，是嘉賔之言词不苟，视民不恌，是嘉賔之，瞻视不轻，所以君子是则是效，而燕飨之不可已。
我有防酒，嘉賔式燕，以敖照上说，必求其人之好我也。
三章，我有嘉賔，鼓瑟，鼓琴云云，又照前看，见得幸有嘉宾，若此，必如是其致敬，然后可致其和，乐之情可燕乐，嘉賔之心。
说到燕乐，嘉賔之心，乃见我之真，好通于人，人之真好通于我，方肯示我以周行。
四牡騑騑，周道倭迟，岂不懐归王事靡盬，我心伤悲，四牡騑騑，啴啴骆马，岂不懐归王事靡盬，不遑啓处，翩翩者鵻，载飞载下，集于苞栩，王事靡盬，不遑将父，翩翩者鵻，载飞载止，集于苞杞，王事靡盬，不遑将母，驾彼四骆，载骤骎骎，岂不懐归，是用作歌，将母来谂，诗序劳使臣之来也，诗传劳使臣之勤也，勤字较胜来字。
首章之伤悲，懐归而伤悲也，次章之，不遑啓处，懐归而不遑也。三章不遑将父，四章不遑，将母正道，其所懐归者见伤悲，啓处之不寜也，末章将母来谂，葢望人将此懐归之情以告君耳，其语极次第，而其意极悲酸。
懐归者懐父母而思归也，故不遑，将父二章，无岂不懐归句。
鵻小鸟也，尚飞集于苞栩，人独何心？而违其父母乎？说到此，其情悲且切，何如？
凡王者用人之力，必先体人之情，岂不懐归将母来谂其体，人情可谓曲且至矣，为使臣者能无每懐靡及以仰答之乎？
皇皇者华于彼原隰駪駪征夫每懐靡及
我马维驹六辔如濡载驰载驱周爰咨诹
我马维骐六辔如丝载驰载驱周爰咨谋
我马维骆六辔沃若载驰载驱周爰咨度
我马维骃六辔既均载驰载驱周爰咨询
凡使臣之行，宣上徳而逹下情，自非咨访其土俗，民情之宜，则其驰驱也，何益哉？所以不但诹之又谋之，度之而复询之，且必咨之，周而后已，是其所为，每懐靡及者，故为使臣者不可不尽，诹谋度询之周，而其所以周爰咨之者，不可不存，每懐靡及之念。
不曰使臣，而曰征夫者，见使臣此心，其属亦此心也；诹谋度，询虽一事，然既分四字，则防有别，所谓诹者，访问其民情，土俗何如也？谋则就是而拟议其所为，兴革度，则因是而酌量其所可通行，询则又加审焉，纎悉毫防必求其当，而后己也，如是而咨访之，周则穷，檐蔀屋之情，悉达于庙堂之上，而九重之德意可下，沛于深山穷谷之中，是之谓宣德，达情而无负于使臣之命。
按书曰：询谋佥同，又曰：弗询之谋勿庸，凡谋必先之，诹必加之，度必至于询，而后定也，然四字上通着一咨字，咨访问也，古今称大知，而首好问，好察其有深意哉！
爰于也，就于其地，集其耆老，遗逸而咨访之，且考求其典故，并今之所当因革宜何如者。
四牡皇华皆出一懐字，统见当时之君，其心常通于人心，故知其所懐不出于君亲之外也。
四牡，是劳使臣之诗，故曰：岂不懐归以曲体，其情皇华是遣使臣之诗，故曰每懐靡及以深作其劝。
常棣之华鄂不韡韡凡今之人莫如兄弟
死防之威兄弟孔懐原隰裒矣兄弟求矣
脊令在原兄弟急难每有良朋况也永叹
兄弟阋于墙外御其务每有良朋烝也无戎
防乱既平既安且寜虽有兄弟不如友生
傧尔笾豆饮酒之饫兄弟既具和乐且孺
妻子好合如鼓瑟琴兄弟既翕和乐且湛
宜尔室家乐尔妻孥是究是圗亶其然乎
诗序燕兄弟也闵管蔡之失道故作常棣焉
起兴于常棣者常棣，根株相连，比而华蕚，更相辉映也，牋曰：承华者曰：鄂鄂以承华，华以覆鄂鄂，华相承覆，而韡韡犹兄弟相承覆，而怡怡也。
凡今之人莫如兄弟是一章之大防
死防之威，不必作畏字解，威正与懐对威非人所懐而兄弟孔懐，此天性至情也，观诸原隰裒而兄弟求便见得。
原隰裒矣，二句诗，缉解方困穷，流离羣聚于原野之时，维兄弟相求而相依，亦好。
以脊令在原，兴兄弟急难见，兄弟偶有急难，必若脊令之飞之鸣之，行之摇之，不敢自寜也，此是倒提文法。
程子曰：脊令首尾相应，兄弟急难之际，其相应如是也，体得好，今言人兄弟如左右手之相救，即此喻以阋墙之变形，出御务之必然，见兄弟之友爱，自当如此。
务字不必改作侮字，凡外事之当抵御者，皆是也。若改作侮，则止一事矣。
两读，每有良朋，见友朋之义虽切至，然未有如兄弟者。
况也，况字传作兹字解，烝也烝字，缉作众字解注，俱云发语辞，似不必过求矣，然愚谓古人下一字，必有一字之义，若云发语辞，何不均用况字，烝字耶？若况训兹烝训，众似亦未确，窃谓况者交好之情，况也，烝者愤气之郁积也，良朋当急难之时，岂无一种不安之情，况然是况也，莫能用情也，付之永叹而已。良朋当外御之时，岂无一种不忿之烝，郁然是烝也，匪不反，兵之讐也，其可以兴戎乎哉？如此体看，庶得况烝二字之义，而二也字，亦有着落，未识是否？敢正高明，防乱既平一节，转折甚妙。
友朋所禆，于生人不小矣，此所云葢谓较兄弟稍有差别耳，知兄弟之亲，又知朋友之义，是善读诗者薄俗，酒食相徴逐知有良朋，而忘兄弟更有私妻子而薄同气，隔藩篱，若分胡越者，故着傧尔，笾豆二章，见兄弟不可不具，不可不翕也。
傧尔笾豆以下，正见安寜之时，兄弟之友爱，自有不容己者，必如是，而后可以宜室家乐妻孥，不特死防之，时为宜然也。
既具既翕，二既字宜体，有一不具，而心能安乎？有一不翕，而心能安乎？
是字，然字即照上文说，盖兄弟具而乐且孺，兄弟翕而乐，且湛若此其宜，室家乐妻孥，此是一叚，真情实理，凡今之人，所不可不知者，人惟不反求而实从事焉，所以不知其然耳，诗人云云，端是教人反求诸心，而实知此理也。
此诗意义极明，析每章下注，亦明透可诵，唯章句下注三章，但言急难，则浅于死，防四章，则又以情义之甚薄者，犹有所不能已云云，较未得诗人之意，诗人本意，若曰，凡今之人，莫如兄弟矣。即如死防之威，人所畏逺而兄弟则孔懐焉，观诸原隰之裒兄弟之求，至性真情，自有不容解者，故一有急难，则如脊令之在原者，然虽有良朋，不过永叹焉耳。而有是乎？兄弟阋于墙，少有言语之伤而外务，则共抵御之，虽有良朋，烝也无戎，而又有是乎？此语逓逓相承，緫发一叚至亲之真，情实意以见，凡今之人，莫如兄弟，非谓急难浅于死防而外御其务，又情义之甚薄者也。敢问髙明
周道所重，亲亲也，故周书曰：时庸展亲，此诗人反覆言之，着为燕飨之歌，令听之者油然，生友爱之心也，嗟乎！先王之笃厚，同气至矣，培植国本深矣，彼煑豆燃箕，而喋血禁门者，独非人类哉？何无人心？至此也，凡有兄弟者，当写一通，置之座侧。
伐木丁丁，鸟鸣嘤嘤，出自幽谷，迁于乔木，嘤其鸣矣，求其友声，相彼鸟矣，犹求友声，矧伊人矣，不求友生，神之听之，终和且平。
伐木许许，酾酒有藇，既有肥羜，以速诸父，寜适不来，防我弗顾，于粲洒扫，陈馈八簋，既有肥牡，以速诸舅，寜适不来，防我有咎。
伐木于阪，酾酒有衍，笾豆有践，兄弟无逺民之失徳干糇以愆，有酒湑我，无酒酤我，坎坎鼓我，蹲蹲舞我，迨我暇矣，饮此湑矣。
诗序燕朋友故旧也
此诗何皆以伐木兴，入山伐木，必多人，故着丁丁许，许于阪，见亦以伙类同行，有朋友相须之义也。相彼鸟兮，四句不是，以鸟形，人之不如鸟，一物也，犹然同声以相求，人灵于鸟，万万者舍卑下，以进高明，舍友生何赖焉？人而知求，则中心恱怿其相应和，何如中心？听从其忘尔，我何如其和？其平真有通极于神明者，所以神之，聴之终，和且平耳，倘声不相应而相求，人情尚乖戾，而倾欹神，谁聴之而安，望其终，和且平哉？此语句交接处，宜细加体，防可自得之。
求友生，何与于神曰：人神一理也，求友生，以洽人心，即洽于神之心矣，故曰：神之听之，终和且平。小明篇论僚友亦说到，神之听之，式谷以女神，则何听哉？和且平，是锡之以和平之福也，上着一终，字宜玩味，寜适不来，防我弗顾，寜适不来，防我有咎，緫是反，已而必求恩礼之恳至也。
诸父，诸舅兄弟皆友也，何以陈设？若斯之殊，曰：兄弟其亲者也，酾酒有衍，笾豆有践，足以燕矣；诸父其尊者，不有肥羜，可轻召致乎？若诸舅则异姓之尊者，非洒扫陈馈，八簋肥牡，其曷以飨诸？中庸云：亲亲之杀，尊贤之等，礼所生也，正此意。
友也者，友其徳也无择于尊卑同姓，而诸父异姓，而诸舅同行而兄弟皆相须夹辅，以有成者，故厯厯言之。
诸父，诸舅皆尊者，故但言速而不敢必其来，兄弟同侪，故必召之，使来而无逺。
失徳者不相能而为仇也
有酒湑我，无酒酤我，言不计有无，而必其相防也，坎坎鼓我，蹲蹲舞我言，为我饮湑，而鼓且舞也，故下承曰：迨我暇矣，饮此湑矣，葢不使其终相逺也迨其暇者，政事之暇也。
天保定尔，亦孔之固！俾尔单厚，何福不除？俾尔多益，以莫不庶。
天保定尔，俾尔戬谷，罄无不宜，受天百禄，降尔遐福，维日不足。
天保定尔，以莫不兴，如山如阜，如冈如陵，如川之方至，以莫不増。
吉蠲为饎，是用孝享，禴祀烝尝，于公先王君曰：卜尔万夀无疆。
神之吊矣，诒尔多福，民之质矣，日用饮食，羣黎百姓徧为尔德。
如月之恒，如日之升，如南山之寿，不骞不崩，如松栢之茂，无不尔或承。
天有定未定天保，而曰定定而曰孔固，则其定也，不可移矣。此谓天之既定者也。
天下无徳外之福，故诗人祝君以福，必本之以徳言天安定尔位，亦甚坚固矣，然非单厚，不足以凝福而非福之除，亦无以见其为单厚也，非多益不足以言庶而非，莫不庶亦无以见其为多益也，今天俾尔，每事尽厚，则何福不可消除，俾尔多行利益，则民物莫不蕃庶，此足以徴天保定尔，亦孔之固矣，盖天之定不在福与庶在，俾尔单厚之足以凝福，俾尔多益之，足以致庶者为可见也。
二三章首止称天，保定尔无，亦孔之固！句承上文不必再也。
俾尔戬谷罄，无不宜词，虽与上章类而意较更深，葢此二语，是本其平日所为之尽善，而尽无不善者言之，所以受天，百禄又降尔遐福，维日不足，上章之，俾尔单厚，何福不除？俾尔多益，以莫不庶本，诸此下章之以莫不兴，如山如阜，如冈如陵，如川之方至，以莫不増亦本诸此四五六章，正道其本，此以孝享，故神贻之多福，民徧为尔徳如月恒日升，如南山之寿，松栢之茂，受福若此，其穰穰也，此之谓天，保定尔，亦孔之固是二语，实一诗之纲领也。
卷阿篇连下，俾尔弥尔性者，三此篇，一曰，俾尔单厚，二曰：俾尔多益，三曰：俾尔戬谷，罄无不宜，其命意略同。
戬谷是尽善，罄无不宜，是尽无不善，易曰：视履考祥，其旋元吉正如此，然此皆天所栽培也，故上加俾尔二字，易曰：自天祐之，吉无不利，正如此。
罄无不宜，承上戬谷说尽善的自尽，无不善，尽无不善，乃为尽善，其意相承，必重言之始，较完足耳，受天百禄，承，俾尔戬谷，罄无不宜，说降尔遐福，维日不足，又言：天之申命有加，而未艾也。观受字，降字自见得。
三章以莫不兴，以莫不増本受天百禄，降尔遐福，维日不足来，葢曰：如山高矣，又复如山脊之冈，曰：如阜大矣，又复如大阜之陵，此以见其莫不兴川，本源深流长矣，而曰方至，则又盛长之初，此以见其莫不増也，此正见天保定尔，亦孔之固处。
吉蠲为饎，四句是竭诚意，以共祭祀，君曰：卜尔二句是传神意，以嘏主人。
禴祀烝尝正其所为孝享者
周祭先公先王故曰于公先王
卜尔卜字，不宜作期字解，葢凡人所凝，受皆自其平日所为者卜之，神意谓主人如此，孝享，必其平日所为，无不单，厚多益而戬谷，无不宜矣。即此卜之，而万寿无疆，固其所必然者，故云君曰：卜尔万夀无疆吊字，不宜训至字，吊垂念也，神垂念，则诒之福不垂念，则诒之祸矣。节南山，不吊昊天，即此吊字。
神之吊矣二句，接上章说，民之质矣，四句又，承此二句说葢神之福，人无可见，而民之质而无伪，徧为尔徳乃其福之所可徴者要识得。
质本质也，本等也，出作入息，耕食凿饮，是民之本等，故曰：民之质矣，日用饮食。
民之质矣四句不平归重下二句
非日用饮食之，民不能徧，为尔徳故从民之质矣，说起，以民俗民徳对言者非。
尔德者何？戬谷是也。君戬谷而无不宜，民归德而无不宜，是谓徧为尔徳。
孟子曰：天不言，以行与事示之而已矣。以行与事示之，如之何？使之主祭，而百神享，使之主事而民治，是天意也。然百神之享，非民治，何以徴焉诗表吉蠲，孝享神贻之福而极之羣黎百姓徧为尔德，则行与事之所示者，昭然而天心见矣，诗与孟子之言相发明葢如此。
洪范陈敛时五福，说到用敷锡，厥庶民棫朴，咏文王之德，亦说到寿考，遐不作人，大抵德福相因，必以民化为极。
前既言其福兴矣。増矣！此又欲其永久，故以日月之恒升言：然日月犹有亏昃也，故又言南山之寿不骞，不崩则可，谓坚固矣，然人君之福，非享之，一身已也，又如松栢之茂，无不承其庇覆，则天地鬼神山川草木，无不赖之，是之谓福之极，此以终天，保定尔，亦孔之固之意。
采薇采薇，薇亦作止，曰归曰归，岁亦莫止，靡室靡家，玁狁之故，不遑啓居，玁狁之故。
采薇采薇，薇亦柔止，曰归曰归，心亦忧止，忧心烈烈，载饥载渴，我戌未定，靡使归聘。
采薇采薇，薇亦刚止，曰归曰归，岁亦阳止，王事靡盬，不遑啓处，忧心孔疚，我行不来。
彼尔维何？维常之华，彼路斯何？君子之车，戎车既驾，四牡业业，岂敢定居，一月三防。
驾彼四牡，四牡骙骙，君子所依，小人所腓，四牡翼翼，象弭鱼服，岂不日戒，玁狁孔棘。
昔我往矣，杨栁依依，今我来思，雨雪霏霏，行道迟迟，载渴载饥，我心伤悲，莫知我哀。
诗序遣戍役也诗传劳师也传较胜于序
通篇，皆托将士自道之辞，然劳苦悲伤，上能厯厯为彼详道之结语云：莫知我哀，乃所谓深知其哀者也，薇曰作止曰，柔止曰刚止，及于常之华，葢厯举时之变也。
曰归曰归，岁亦莫止，是将士自计来年代戍之，时以自定其心，凡行役，不无饥渴之苦，故行时曰：载饥载渴，旋时曰：载渴载饥。
我戍未定言身尚未至戍所也
在途曰忧心烈烈，在戍曰：忧心孔疚，一字不轻下，我行不来，言我行未能即还也，与后，今我来思来，字相照应，似不应作致死解。
一月三防是将士自期之辞
君子所依二句，要识轻重，葢君子之依依，此戎车以制胜也；小人其可不効力乎？故特下一腓字，腓足肚也，足行则先自动，言必随君子行以取胜也。四牡骙骙，是整肃，以为行者，故下小人所腓句，四牡翼翼，是装严以为守者，故下岂不日戒句。
曰：靡室靡家，曰不遑，啓居曰：我戎未定，靡使归聘曰：不遑啓处，曰：岂敢定居曰：岂不日戒，此可以识戍役者，忠君之情，急上之义。
首章是将行时，故于今岁采薇时出戍，即念及来岁莫冬，光景因以义自割其室家之情，曰：玁狁之故，以义自忘其啓，居之劳曰：玁狁之故，次章是在途时而不胜悲之，烈烈且无柰，饥渴之劳，欲通一讯候焉，不可得也。故以义自断曰：我戌未定，靡使归聘三章，则已至戍所，时在阳月矣，然王事靡盬，不遑啓处，一有旋心，非夫也，故复以义自断曰：忧心孔疚，我行不来，若谓即忧室家之甚，不可负公家之役也云尔，四五章，是在戍次年事，故以常华兴军容之，盛曰：岂敢定居一月，三防必期，其战功之成，又由戎车及兵事之，饬曰：岂不日戒，玁狁孔棘深严，其御备之守，此正戍役之以义，自奋处，末章是极道归时，劳苦之情，此皆公义所不容，已者大注，叙其勤苦悲伤之情，而又风以义是一诗之大防。
据注是从，遣戍之时，直说到，言旋之日，而终之曰：我心伤悲，莫知我哀，葢谓此一叚悲伤劳苦，我皆知之，而皆能为尔道之尔，行可无复顾虑也。必如是，而后可以激戍役，勤王之心，是则然矣。然愚谓此不必尔也。自采薇遣戍，以至于雨雪，来思是实，实原有此事，上之人能体之备载诸诗，凡后来遣戍者则歌，此以遣之耳，若通篇皆作豫道之辞，则薇之自作，而柔而刚，以及于常之华，直及于雨雪之霏霏，似为梦语，岂其然乎？敢妄论以质之高明。
我出我车，于彼牧矣，自天子所，谓我来矣！召彼仆夫，谓之载矣，王事多难，维其棘矣。
我出我车，于彼郊矣，设此旐矣，建彼旄矣，彼旟旐斯，胡不斾斾，忧心悄悄，仆夫况瘁。
王命南仲，往城于方，出车彭彭，旂旐央央，天子命我，城彼朔方，赫赫南仲，玁狁于襄。
昔我往矣，黍稷方华，今我来思，雨雪载涂，王事多难，不遑啓居，岂不懐归畏此简书。
喓喓草虫，趯趯阜螽，未见君子，忧心忡忡，既见君子，我心则降。赫赫南仲，薄伐西戎。
春日迟迟，卉木萋萋，仓庚喈喈，采蘩祁祁，执讯获丑，薄言还归，赫赫南仲，玁狁于夷。
此劳还率之诗，大抵道其承命之时，急难勤王，而不忘忧畏之心，故其成功也，易耳，观首章云：王事多难，维其棘矣，次章云：忧心悄悄，仆夫况瘁，则其情可见矣。其往城朔方，而玁狁于襄，皆此急难忧瘁之心之所致也。故四章又表其往来之不遑者曰：维畏此简书，五章又推其室家之忧念者曰：维薄伐西戎，则知其素所畜积者见谅于内外，此一举成功，而玁狁于夷耳。
当时文王得専征伐，以王命命南仲伐玁狁，并及西戎，故称自天子所称王事，称王命，称天子命我，此诗緫是上之人体将率往来之辞，及其室家，相念之辞，故凡称我者，皆南仲自我也，我心则降。则室家自我耳，若王命南仲，似出命之辞，天子命我似承命之辞，而赫赫，南仲又再三，为褒称之，辞错杂以成文者，葢劳还率緫，是褒大其功，故不觉其辞之错杂也，出车由郊而牧，而此诗倒言者，南仲身先士卒，独驾而至于牧，余车犹在郊也，观召彼仆夫，谓之载矣，自见得。
自天子所谓我来矣！见我承君命以往，行不可缓也。臣子所任皆王事也，而玁狁，西戎相讧而内侵，此乾坤何等时耶？而可自怠缓为乎？故曰，王事多难，维其棘矣。
设建旗帜军容也，故曰旐，曰旄，曰旟旐，曰旂旐，错举言之，不必牵泥，朱雀武，青龙等以合曲礼车攻篇，亦有建旐，设旄句。
将率方以任大，责重为忧，而仆夫之情，况亦恐惧而憔悴，故曰：忧心悄悄，仆夫况瘁，如是而事，复何忧哉！故愚谓此二句是当日成功之本。
王命南仲，往城于方是，当时命将之本意，葢先王所重者生灵也，城守而驱狄使不敢内侵，则吾事毕矣，固不必攻战以取胜也。其不免薄伐云者，亦不得已为之耳。
上章止言，出车勤王耳，未明言其何所命也？此章方说王命，南仲往城于方，出车彭彭，旂旐央央，见上所云出车建帜以急难者，葢承此命耳，故南仲始出，令军中曰：天子命我，城彼朔方，以振厉士卒之气，士卒皆用命而玁狁于襄焉，其出也，有名其作也有勇，而其往也无敌，此之谓王者之师，此之谓王者之将，威灵气焰赫然动人，皆本天子命我一语来。
于襄者埽除之谓也，玁狁，惕威而逺遁是谓之于襄，昔我往矣，四句剔出王事，多难二句，王事多难二句，剔出，岂不懐归二句葢，南仲心维简书之，畏此往来，不惮劳苦，以勤王也，此章是专表南仲心事。
喓喓草虫六句，此通是室家语，见室家之思，南仲也甚切，只为其薄伐西戎，有未暇归耳！此章承上章，又剔发南仲，平日心事取信于室家，故室家虽念之，而且知勤王之为义也。
天子命往城，朔方耳，此何以云薄伐西戎，曰：天子之命有专制有权，宜朔方西戎，皆国家患也，当时専制在朔方，而偶见西戎之窃发，提师以薄伐焉，亦阃以外，将军制之权宜之事也，且当时天子或更有命，南仲或专有请，皆不可知。
春日迟迟，百卉萋萋，仓庚喈喈，采蘩祁祁，执讯获丑，薄言旋归，写一叚旋师，光景分明，画出个太平气象，来而终之曰：赫赫南仲，玁狁于夷葢归，此大功于其帅，而不自居，此谓劳还，率之诗也。
执讯获丑，不必是西戎或玁狁亦有之，观玁狁于夷句，便见得。
于襄者埽除而无敌也，于夷者荡平，而无事也，将兵者必常懐忧畏之心，然后可奏，勤王之绩，将将者，必知其将之常，懐忧畏也，然后可期，其敌忾之功。
有枤之杜，有睆其实，王事靡盬，继嗣我日，日月阳止，女心伤止，征夫遑止。
有枤之杜，其叶萋萋，王事靡盬，我心伤悲，卉木萋止，女心悲止，征夫归止。
陟彼北山，言采其杞。王事靡盬，忧我父母，檀车幝幝，四牡痯痯，征夫不逺。
匪载匪来，忧心孔疚，期逝不至，而多为恤，卜筮偕止防言近止，征夫迩止。
凡戍役两朞而还，初年春，莫行次年夏，代者至，留备秋，十一月而归，又次年春，莫还家，此常期也。诗人逆其室家之情而代之言，自次年罢役，防秋时至，又次年春莫时，想料其思念之意，描写其企望之，懐宛然如出于深闺思妇之底里，此之谓曲尽人情者，王者以人道使人，又以人情曲体，久役之人，如之何其不感动天下，而使民之自忘其劳。
首二章，上四句是诗人代室家之词下三句，则推其词之所谓也。
思妇数日而过故曰继嗣我日
日月阳止，正备秋之后，可以言归之日也。故云：女心伤，止言非复向之不遑，啓居时也。
女心悲止甚于伤矣征夫归止异于遑矣
陟山采杞，见归期之已过而意料，在行者之必然也，故曰：檀车幝幝，四牡痯痯，征夫不逺。
匪载章见，过期而不来，故又重恤焉而谋之？卜筮也，此皆人情之所必到处。
征夫遑止，计其时之可遑也。征夫归，止度其时之可归也，征夫不逺料其旬日之当还也，征夫迩止决其旦，莫之必至也。
诗缉云：此诗四章，皆不言戍役，来归之事，唯述其未归之时，室家思望之切，如此，则今日之归其喜乐，为何如也？所以慰劳之也。
鱼丽于罶鲿鲨君子有酒防且多
鱼丽于罶鲂鳢君子有酒多且防
鱼丽于罶鰋鲤君子有酒防且有
物其多矣维其嘉矣
物其防矣维其偕矣
物其有矣维其时矣
诗序羙万物众多，能备礼也，不若诗传，燕大臣也，赋鱼丽得之。
鱼丽于罶，鲿鲨言所得之鱼，品防且多也，故兴君子有酒云。
君子有酒设酒肴以乐賔也不専言酒也
防言其酒肴之腴，羙多言其当筵之备具，有言其藏畜之余，盈緫之则所谓备物也礼意，在后三叚，见后三章，苏氏云云，亦是以愚论嘉与防何别？偕与多何别？且上云有酒，此何以换一物字耶？换一物字，便见酒只是个物也，所以将是物者，情也，诗人之意，葢曰：物其多矣，而非徒物也，维其礼意，极其嘉羙也物其防矣，而非徒防也，维其礼意，与之偕，到也；物其有矣，而非徒有也，维其礼意，时存而不忘也，前注所谓见主人礼意之勤，以优賔正于此三叚见得，不然，即有酒之防，且多多且防，防且有亦物耳，何礼意之足云。
嘉嘉乐也，偕偕到也。此本礼意来易解，唯时字似未易体，然尝观苏子赤壁赋云：我有斗酒，藏之久矣，以待不时之需，是时之说也，使燕飨礼意，有一时之或忘，则酒肴，或几忘设矣！能随取而随有哉？此诗前后各三章相照应，相申发又一格。
南有嘉鱼烝然罩罩君子有酒嘉賔式燕以乐
南有嘉鱼烝然汕汕君子有酒嘉賔式燕以衎
南有樛木甘瓠累之君子有酒嘉賔式燕绥之
翩翩者鵻烝然来思君子有酒嘉賔式燕又思
此燕飨通用乐章，故不独颂，嘉賔而主人乐賔之嘉意，亦具见焉，序云乐与贤也是。
读其诗似以有鱼，兴有酒，然其意实以嘉鱼，兴嘉賔也，观下章，甘瓠翩，鵻自见得，若前三章连下二有字，末章连下二思字，又作文之妙法也。
次章衎，字不应，亦训乐字，此诗一意四疉，只于乐衎绥，又四字上，稍见分别耳，若衎亦训作乐，与前何以别乎？易曰：鸿渐于磐，饮食衎衎，象曰：饮食衎衎，不素饱也，此当以相宜，自适意看。
三章，樛木甘瓠，兴主賔极当绥，字照累，字极佳，翩翩者鵻二句，谓嘉宾之惠，然肯来也，故承谓君子有酒，嘉宾式燕又思，又思应来思极，见好贤之心之终无已也。
甘瓠累于樛木，犹本屈己下贤，来若鵻之，翩然来思，则贤者自闻风而至矣。自非主人乐賔之深且甚，何以得此？
緫四章论乐，欢防也，借此燕以相欢，防也，衎宜适也，借此燕以相宜适也，绥字照累，字见燕之绸缪，所谓中心好之，曷饮食之者也，又字照来，字见燕之重复，所谓迨我暇矣，饮此湑矣者也。
南山有台，北山有莱，乐只君子，邦家之基，乐只君子，万寿无期。
南山有桑，北山有杨，乐只君子，邦家之光，乐只君子万夀无疆。
南山有杞，北山有李，乐只君子，民之父母，乐只君子，徳音不已。
南山有栲，北山有杻，乐只君子，遐不眉夀乐只君子，徳音是茂。
南山有枸，北山有楰，乐只君子，遐不黄耉，乐只君子，保艾尔后。
南山北，山有台，有莱等物，见崇高峻，大处必草木生长其上，足为世之资用，况乐只君子，柱石桢干为邦家之基，阐绎，宣扬为邦家之光，爱养生息，为民之父母，则得夀得名固其所必然者，故曰：邦家之基。曰：万寿无期曰：邦家之光，曰：万寿无疆，曰：民之父母曰：德音不已，下文即其所谓万寿者，申之曰：遐不眉寿，曰：遐不黄耉，见其所谓无期无疆者，葢如此也，即其所谓徳音者申之曰：徳音是茂又申之曰：保艾，尔后见其所谓不已者，不独茂于其躬，而又能延及其后也，总之则重，在邦家之基，邦家之光，民之父母，上敢问高明。
有基，然后光基，且光然后称民之父母，语有次第，遐不眉夀若曰其眉夀岂不遐乎？遐不黄耉，若曰：其黄耉岂不遐乎？是诗人倒字文法，非遐，何音近而通用也。如必作何字解？天保篇云：降尔遐福，亦将曰降尔何福乎？白驹篇云：而有遐心，亦将曰：而有何心乎？此不通之论也，敢一辩之。
朱注谓燕飨通用之乐章，君子指賔客诗，缉照序云：得贤则能为邦家立太平之基，君子指成王，亦是葢邦家之基，邦家之光，万夀无期万夀无疆徳音是茂保艾，尔后等语，似下颂上之辞，恐非燕飨之乐也，诗传谓大臣报主也是。
蓼彼萧斯，零露湑兮，既见君子，我心写兮，燕笑语兮，是以有誉处兮。
蓼彼萧斯，零露瀼瀼，既见君子，为龙，为光其徳不爽夀考不忘。
蓼彼萧斯，零露泥泥，既见君子，孔燕岂弟宜兄宜，弟令徳夀岂
蓼彼萧斯，零露浓浓，既见君子，鞗革冲，冲和鸾雝雝，万福攸同。
萧维长大而可承天之泽，君子维有令徳而可承天子之泽，此一诗，取兴大主意。
兴词若在，我心写兮，止然必到，燕笑语而有誉处，乃为天子，零露之湑也，燕笑语兮二句，承我心写兮一句说。
曷为燕笑语，而有誉处也，凡诸侯朝于天子，名分森严，莫敢逾越，即大饮賔之飨，若与殿陛之肃，肃者稍殊，然隆其礼以致敬，犹未伸其欵，洽之情，维是既飨，而燕若后篇，厌厌夜饮，在宗载考之时，上意下情，雨相宣逹天子若降，色笑言语以逮下，而诸侯凡有令徳如下文所云者，悉承其誉命而可为，自处之地，是之谓有誉处而天子殷勤，接下之意，庶防其少慰也，故曰：我心写兮，燕笑语兮，是以有誉处兮而下章，又反覆申言之也，记曰：飨以训恭俭，燕以示慈惠，葢正谓此观，首章一燕字及三章，孔燕字，便见得凡人务徳不务誉然，非誉命之上，逮有未可自安者，此誉处二字之相因也，易曰：终以誉命，上逮也，正此意首章，只说得燕笑语兮，是以有誉处兮而未竟，其所谓笑语者何如也？誉处者何如也？为龙为光其徳不爽夀考不忘孔燕，岂弟令徳夀岂鞗革冲，冲和鸾雝雝，万福攸同，是所谓燕笑语，而可以誉处也。要识得为龙，龙字不宜作宠字解，诸侯承流宣化，凡所为变化，霖雨天下者犹龙也，必称其职，而无忝是之，谓为龙。
为龙，为光承，既见君子来，葢见其所为龙者，真能膏泽下民，见其所为光者，真能照临下国，故承说其徳不爽夀考不忘夀考不忘即是，永享之意，凡为人牧者，要在，岂弟二字，而岂弟之实，必始于家庭，是谓令徳而可以永享其乐者，故说孔燕，岂弟即承宜兄，宜弟令徳夀岂
疑忌兄弟，最是大薄恶事，必克恭以宜，其兄大念鞠子哀，以宜其弟，始称令徳而夀岂
凡宜兄宜弟的，必宜民宜人，所谓为龙为光者，根本在是。
令徳申上其徳不爽句夀岂申上夀考不忘句，鞗革冲，冲和鸾雝雝，非令徳而有是乎？故承说，万福攸同。
凡誉誉其徳也故首章曰：有誉处兮，次章即出其徳不爽句三章，出令徳夀岂句末章又騐其所谓令徳者终之曰：万福攸同，其语极次第而流贯。
湛湛露斯匪阳不晞厌厌夜饮不醉无归
湛湛露斯在彼丰草厌厌夜饮在宗载考
湛湛露斯在彼杞棘显允君子莫不令徳
其桐其椅其实离离岂弟君于莫不令仪
诗序传皆谓天子燕诸侯也
露必待阳而晞饮，必至醉而归，期其飨也，露必濡于丰草，饮必设于宗，考隆其礼也；杞棘承湛，湛之露桐，椅生离，离之实，君子承燕而不防，其令徳不失其令仪，此天子所乐，予而锡之，燕享之隆，礼也，诗叙燕饮于前，而推本于君子之徳仪防深哉。
不醉无归即醉酒饱徳之意
在宗载考示亲厚以成其礼也
左传曰：臣卜其昼，未卜其夜，周书曰徳将无醉曷云：厌厌夜饮，不醉无归乎？曰：此燕也，燕示慈惠，必致殷勤于献享之外，而又不可，因是以废政事之勤，既朝且夕，而复燕之于宗寝，庶几燕笑，燕语而可尽，其欵欵之情，此庶子司宫甸人，阃人各执烛以共事，载之仪礼为可考者，而非若后世所为长夜之饮也，且其辞曰显允君子，莫不令徳岂弟君子，莫不令仪，则又以礼相终始，而不继以滛矣，与书传之所谓固自不相悖也，迨我暇矣，饮此湑矣，正夜饮之一证。
莫不令徳令仪者就一人之身而莫非令徳之存令仪之着也，非众诸侯之说。
显允曰令徳岂弟曰令仪亦自不可移易
彤弓弨兮，受言藏之，我有嘉賔，中心贶之，钟鼓既设，一朝飨之。
彤弓弨兮，受言载之，我有嘉賔，中心喜之，钟鼓既设，一朝右之。
彤弓弨兮，受言櫜之，我有嘉賔，中心好之，钟鼓既设，一朝醻之。
诗序天子锡有功诸侯也是
此诗一意而三叠，总是大飨，而锡之以弓矢也，必从受言，藏之云者，见此弓之珍藏非一日，专以待有功之人，故一遇康侯，即本中心之贶，大饮以锡予之耳，下二章不过换易，得数字无二意。
受言藏之言，其重也中心贶之，言其诚也，一朝飨之，言其速也，注极妥，然要识诗意，一直下。
贶曰：中心飨曰：一朝总见王者，亟嘉有功之意，凡锡弓矢，必以飨行之，礼也。
载是载其所藏者抗之，使正不邪，櫜是櫜其所载者，韬之使好无壊。
非喜不足以言贶，非好不足以言喜，緫之则皆根于中心之诚也。
飨是燕饮之总名，右则劝饮而尊其位，醻则复劝而报其劳，总之，行于一朝，而锡之以弓矢，事也。
易之，晋曰康侯，用锡马蕃庶，昼日三接，正此意，彼因献请出之囚，而赐专征伐者，可谓中心之贶乎？可谓一朝之飨乎？吁，此忠良之所为悚仄也。
菁菁者莪在彼中阿既见君子乐且有仪
菁菁者莪在彼中沚既见君子我心则喜
菁菁者莪在彼中陵既见君子锡我百朋
泛泛杨舟载沉载浮既见君子我心则休
诗序乐育材也，注云：亦燕饮，宾客之诗，亦以材贤归之，賔客耶？不若诗传燕贤也，为妥。
菁菁者莪，在彼中阿兴，君子之徳有可动人处，故一见之，而乐且有仪，自不容已也。
乐固是喜乐，然下文却有我心则喜句，此应只是欢防言。
锡我百朋句重看，贤材之亲，就益我身，心禆我治道，原不小，小真百朋之锡也，故乐且有仪，我心则喜，下出此一句，下章乃言我心则休。
乐且有仪，懽防而更有仪文也，仪文似外貌，故二章又言：我心则喜，然所喜，何为君子之徳真有足重于天下者，一见之恍，若百朋之锡也，故三章云：锡我百朋，若是，则我欲见君子之心，可自慰矣，故四章云：泛泛杨舟，载沉载浮，既见君子，我心则休见，昔忧今喜之，不自胜也，后二章注极明。
六月栖栖，戎车既饬，四牡骙骙，载是常服，玁狁孔炽，我是用急，王于出征，以匡王国。
比物四骊，闲之维则，维此六月，既成我服，我服既成，于三十里，王于出征，以佐天子。
四牡脩广，其大有颙，薄伐玁狁，以奏肤公有严有翼，共武之服，共武之服，以定王国。
玁狁匪茹，整居焦获，侵镐及方，至于泾阳，织文鸟章，白斾央央，元戎十乗以先啓行。
戎车既安，如轾如轩，四牡既佶，既佶且闲，薄伐玁狁，至于大原，文武吉甫，万邦为宪。
吉甫燕喜，既多受祉，来归自镐，我行永久，饮御诸友炰，鼈脍鲤，侯谁在矣！张仲孝友。
诗序传皆云宣王北伐也
此诗章法极整，首章是总叙盛夏出师之由，次章则申其所为，车服就道者，以见行师之有？度三章，则申其所为，严翼共武者，以见制胜之有本，四章则申其所云，孔炽者，葢若斯之急，故选锋锐进之，奋扬五章，则申其所为，薄伐者，不事于穷追，故文武并用之，可法末章则道其归，至燕喜，有贤者，与事以见，一时中兴功烈之可称，葢此诗不独羙吉甫实以羙宣王也，玁狁扰乱，是卒然事，故不得已，六月而兴师。
凡戎车必驾四马故云戎车既饬四牡骙骙
常服，即韎韦素裳，白舄，将帅所服，以为常者，以其为我之常服，故次章云：既成我服，以其常服以共武，故三章云：共武之服，非于此则以服字解，而于彼又以事字解也。
玁狁孔炽我是用急是一诗大主意
此诗意在羙吉甫而若为，吉甫自谓之词，凡称我者，皆吉甫自我也，其称吉甫云者，则诗人称之之词耳，注可以见马之有余，可以见教之有素，又见其应变之速，从事之敏，而不失其常度，此数语体贴俱佳，但据本文论，盖只就上文戎车既饬，四牡骙骙，载是常服，三语申言之，见当时之所驾驭者，皆素所训习之马，故六月即成我服，师行之不失其常耳，似不必一一支离也，敢问高明。
有说我服，是军士之服，非也，服必先于将帅，将帅服，军士不必言矣，观我之一字，自见得。
曰：王于何以？又云？天子王子者，天子之命也，承天子之命以出征，故云佐天子。
两观王子出征语便见宣王赫然中兴处
前云戎车既饬，四牡骙骙矣，又云：比物四骊，闲之维则矣，此何以复云？四牡脩广，其大有颙，意者上所云是统言，戎车之饬，军士之所乗也下所云特出于戎马之中，是路车之饬将帅之所乗也观即承薄伐玁狁，以奏肤公句，便见得敢问髙明
严是持法无纵，翼是秉心不渝，兵家之要道也。吉甫之善，将全在此有严，有翼四字上。
服是服事，是事共照前服，字看事自在内，不必别以事字训。
肤训大公，训功似矣，以愚论之，肤即尺寸之肤，肤，字公即天下公共之，公字也，葢王者视天下为一身，凡内而腹心外而疥癣之疾，孰非切于己之肌肤，当与天下共讨平者乎？以其切于肌肤而为天下之所公讨，则称戎事之为肤公也，亦宜而何？必训肤之为大公之为功，敢问髙明
匡王国，是正其不正，定王国是，去其不正者，而莫不安寜也。
以匡王国，以佐天子，以定王国，是章法中之血脉，语上言：玁狁孔炽，而未言所以炽故四章详言之以见，六月，兴师之不获已也。
茹收敛也不安分而自逞，曰匪茹，不必作度字解，整居是盘据于内者，侵是防掠于外者，整居焦获，侵镐及方，至于泾阳窃据，而且深入矣。
凡旗帜皆组织文章，而画以鸟隼，是谓织文，鸟章不必改，织字作帜字。
元戎十乗以先啓行，是选精锐以为先锋者，兵法谓先人夺人者，正谓此。
观织文鸟，章四勺，何等堂堂正正，何等先人？夺人所谓直而壮律而臧诚然哉！
戎车既安节，承上元戎十乗来见其车，非不适调，而安穏也，其马非不壮徤，而闲习也，即犁其庭，殱其类而灭之，亦无不能者，乃其薄伐也，仅至于大原而止，葢曰：此皆天之所生者皆天子之所欲生者，其犯而入境也，不得不奋其威，其驱而逺遁也不必尽灭其类，徳与威并着而操与纵维宜，所谓文武之将莫逾于斯人者，非万邦之所为，程宪者哉？故诗人特颂之，玁狁之侵，直至于泾阳，吉甫之伐，但至于大原，此方是王者之师。
燕喜，即饮至之燕也，旋师而饮至，其喜庆何如此？便是既多受祉处。
来归自镐，我行永久，是道其所为，设燕之意，饮御诸友，炰鳖脍鲤，见其与燕之多人，设燕之特盛也，侯谁在矣！张仲孝友称，与燕者有此人焉，足为斯燕之光重也。
天子之卿受地视侯，故张仲称侯不应作维字解，不独曰：张仲而称曰孝友，孝友之人，心能忠于君，和于友而共成，国家之事，兹可以征，当时将相之调和矣，吉甫之成功，岂直以已之严翼而已哉！
有文武之吉甫有孝友之张仲葢两相辉映者，此诗落句贤张仲所以贤，吉甫之善将贤，吉甫所以贤宣王之得人，内顺外威，成中兴之伟烈，岂偶然哉。
薄言采芑，于彼新田于此菑，畆方叔涖止，其车三千，师干之试，方叔率止乗其四骐四骐翼翼，路车有奭簟，笰鱼服，钩膺鞗革。
薄言采芑，于彼新田，于此中乡，方叔涖止，其车三千，旂旐央央，方叔率止，约軧错衡，八鸾玱玱，服其命服，朱芾斯皇，有玱葱珩。
鴥彼飞隼，其飞戾天，亦集爰止，方叔涖止，其车三千，师干之试，方叔率止，钲人伐鼓，陈师鞠旅，显允方叔，伐鼓渊渊，振旅阗阗。
蠢尔蛮荆，大邦为讐方叔元老，克壮其犹，方叔率止，执讯获丑，戎车啴啴，啴啴焞焞，如霆如雷，显允方叔，征伐玁狁，蛮荆来威。
诗序传皆云宣王南征也
采芑是赋，其事以起兴与他诗不同，防义云新田，在彼菑畆，在此师众，如彼练习，如此语正相应，以为起兴之意如此，愚窃以为未然，新田菑，畆民所治也，况下章中乡为民居，其田为尤治者乎？意蛮荆背叛，民心共欲伐之，即军行随地而采芑，民无怨，其蹂践者，且又见师行之以律，采芑之外之无他，犯也，敢问高明。
其车三千，师千之，试一直下，见士既众，而且练也，涖是临其事，率是帅之以攸往也，故先临而后率骐马之良也，又翼翼顺序焉，所谓既佶且闲者。
路车即戎路，将帅之所乗驾有四骐，故言有簟茀鱼服之，车饰有钩，膺鞗革之马饰。
鱼服，是弓鞬，矢服亦饰于车上，故从簟茀为句，膺有樊缨之饰，不可举，故总钩膺鞗革为句，次章，其车三千，内含有师干之试，意又益，旂旐央央句见士既众且练，而建设帜，斾又精彩之足以讐人也。
簟茀鱼服，钩膺鞗革车马之饰，固盛矣，然此犹戎车之所宜有也，约軧错衡，八鸾玱玱，曷为餙之戎马之间乎？朱芾斯皇，有玱葱珩，曷为服之？躬擐之地乎？曰：凡军之容，所以示国之威重也，车马不饬齐旂，斾不鲜采，固无以见威灵之振发，然非彰大君之锡命，而示之以闲暇，则犹未可以夺其气者，维鸣和鸾于戎马，而昭命服于军，行使闻见者，知天子负托之重，而又知将军应敌之暇，庶可以不战而屈人之兵耳，况其车三千，师干之试，固克练于平时，而陈师鞠旅，伐鼓渊渊，又克慎于应敌之际乎？吁，此方叔之成功，不独在战闘间，而诗人必先羙其军容之威重也，若后世赵充国之征先零，庶几近之。
鴥彼飞隼兴军，行之威猛，而其飞亦集兴，进退之有节故下文云云。
方叔率止，钲人伐鼓而下，旧分将战，战时战罢，三叚看，愚谓未然，盖方叔之所率者，训练之士也，其令于军中者，最齐一而严明，钲人伐鼓，陈师鞠旅，有一毫之不苟者，故就其严明齐一者，复称羙之曰：显允方叔，伐鼓渊渊，振旅阗阗，葢谓其自始至终，皆进退之，有度耳，非谓将战战时战罢，若注之所分也。
军中所重威明诚信故再称显允方叔
伐鼓渊渊，则众之进，亦渊渊矣，振旅阗阗，则众之退，亦阗阗矣。一字不苟下。
前三章，止说军之容军之律耳，而未及蛮，荆之罪，蠢尔蛮荆，大邦为仇正，指蛮荆之罪之可伐处。
元老大人之称师，称丈人吉，无咎，克壮其猷，非元老，其孰能之？注方叔虽老，而谋则壮，一虽字甚不妥，示威重以加伐，是谓克壮其猷，然止于执讯，获丑而已，斯老成之将也。
执讯获丑，亦犹战而执之，获之，故承戎车啴啴，三句，但方叔尝与北伐，威名素着，有不战而屈其兵者，故云显允方叔，征伐玁狁，蛮荆来，威知其战，又知其不尽由于战，斯善识诗人之防。
此诗颂方叔实颂宣王，宣王之中兴，全于六月采芑，二诗见之。
此诗每三句为一韵，末章首六句二句为韵而下，又三句为韵，是诗之一体。
我车既攻我马既同四牡厐厐驾言徂东
田车既好四牡孔阜东有甫草驾言行狩
之子于苖选徒嚣嚣建旐设旄抟兽于敖
驾彼四牡四牡奕奕赤芾金舄防同有绎
决拾既佽弓矢既调射夫既同助我举柴
四黄既驾两骖不猗不失其驰舍矢如破
萧萧马鸣悠悠斾旌徒御不惊大庖不盈
之子于征有闻无声允矣君子展也大成
宣王中兴之君也，何以先武事，而诗人颂之曰：周之衰也，以恩弛，非以威裂也，使嗣之者不震叠，其神气何以中兴哉？况五年廵狩，周先王自有成法，宣王不过一申饬之耳。
廵时必有狩，故古称廵狩，此诗之行狩，葢称复古云，狩必先车马，故首云：我车既攻，我马既同，四马庞庞承我马，既同说。
驾言云者，凡君出，必先命有司所之，使所从之众所之之地，皆得以有备也。
田车既好，承车攻说，四牡孔阜，承马同庞厐说，东有甫草，不是将往狩于甫田，凡车马之行，必从水草之地，此所云从此东道以行狩也。
上但言徂东，此指言行狩，见所徂在廵狩，非徒行也，驾言行狩，则有司知所从事矣，故承说之子于苖选徒，嚣嚣云云，盖从此选，徒众建旂旄，行将抟兽于敖云尔，非已至东都，而选徒以猎也。
选徒嚣嚣，见众而且肃，建旐设旄，见序而且整，驾彼四牡，四牡奕奕，是诸侯来朝之车饰，赤芾金舄，是诸侯来朝之服饰。
防同有绎，句见当时诸侯莫不畏且懐者，故防朝之毕至也。
天子时廵，诸侯必次第朝防，此定礼也，周衰，此礼废弛久矣，宣王内脩外攘，赫然中兴，其行狩，东都诸侯逺近趋跄聮落，次第而至，故知前此之废弛，非诸侯之敢慢也。天子自弛之耳，今此之整饬，非诸侯之惕，畏也，天子自饬之耳。
决拾既佽，弓矢既调，总是先整其所为，射者，射夫是从，诸侯来朝之人，既同者，恊同以从于射也。
柴何以作防字解，按虞书柴望秩于山川，礼，天子廵守柴，而望祀山川，觐诸侯柴者，燔柴以祭天也，望于山川者，望山川，以致祭也。廵守至方岳，亦燔柴祭天，专祭，此方岳之神，时必取用牺牲，故云射夫既同，助我举柴，谓助我举此柴，望之礼也。维射在举祀以礼神，则非徒取禽兽以充庖食也，下文大庖不盈，正与此相照应，再按般之篇云：于皇时周，登其高山注羙哉此周也！其廵守而登此山，以柴望则柴，望原是廵狩之大礼，朱子亦尝有注矣，而何此柴之读为防，解为积禽也。
四黄一节方实是狩事
四黄二句说车马之闲，习不失其驰，舍矢如破，则指射御之，皆善也。
萧萧马鸣节不专就终事说，看上章不失其驰，舍矢如破，则车马旌旂，徒众之盛，自始至终，各中法度之则矣，故羙之云萧萧马鸣，悠悠斾旌，徒御不惊，天庖不盈，见当时之狩，止为柴望之祭，而非为口，体之奉也，此之谓廵狩事，若注所谓三等之说，恐未得诗人之意。
末章是总其始终，而深美之，前云：之子于苖，此云，之子于征，前云选徒，嚣嚣终云：徒御不惊，便见其有闻无声矣，此非有大才德者不能驾驭若此，故称允矣君子，而又本其克诚以将事，能善其始终若此也，故又称展也大成，此一句是重言賛羙之词。
吉日维戊，既伯既祷，田车既好，四牡孔阜，升彼大阜，从其羣丑。
吉日庚午，既差我马，兽之所同，麀鹿麌，麌漆沮之，从天子之所。
瞻彼中原，其祁孔有儦，儦俟俟或羣或友，悉率左右，以燕天子。
既张我弓，既挟我矢，发彼小豝，殪此大兕，以御賔客，且以酌醴。
诗序美宣王田也
首章致祭，以备田猎之具，次章择地以为田猎之所，三章悉力以趋，田猎之事，四章则从事于田猎，以共賔客之礼，总见王者不轻于猎，而非苟为口，体之奉也，当参前篇大庖不盈看。
此章专为田猎而作故首祭马祖以致祷
曲礼云：外事以刚日，内事以柔日，田猎外事也，故用戊用庚。
猎与狩，皆頼车牢马，徤以为用，故车攻吉日，皆有田车既好，四牡孔阜句。
升彼大阜，从其羣丑言，有此车马之善，可用之以为猎也，未便是猎的事。
漆沮之，从天子之所言，此水之旁，禽兽最多，非侯甸，采邑为天子，闲空之地，天子之所宜，猎者故云漆沮之，从天子之所，西汉射猎，蹂躏稼穑，若相如所形于防草，葢异于此诗之防矣。
瞻彼中原，其祁孔有有说，祁是中原地名，大有禽兽，可猎者，非也，中原即漆沮之，中原也，其祁孔有，即照上兽之所同，麀鹿麌麌，说见其地诚多兽，而可猎耳，左右从王者之左右也，凡王者搜狩，必亲执路鼓以御众，从王者不率，左右以从事，其何以惬？天子之心，故曰悉率左右，以燕天子。
既张我弓，四句方实事于猎，而得兽之多以御賔客二句言猎之，所得维共诸此也。
天子以賔客御诸侯，有燕有飨，飨必酌醴，不独云以御賔客，又云：且以酌醴见，此禽兽之得所，以共燕飨之需，所以搜狩之不可已也。
王者廵狩之猎，以祭为重，故车攻之，诗曰：助我举柴，大庖不盈，搜狩之猎，以賔客为重，故吉日之诗曰：以御賔客，且以酌醴。
尝读，六月采芑，车攻吉日之诗，见宣王之命将出师，廵狩田猎，一时之精神振刷，真有赫然，其可以复古者，故推中兴者，其称首焉，迨其后稍懈弛也，不籍千畆而拒虢公之諌料民，太原而违山甫之言伐羌戎，而王师败绩，此一人之身而若二，辙何为哉？乃知精神不可一日而不奋而靡不有初之训，万世之所当拳拳也。
重订诗经疑问卷四
钦定四库全书
重订诗经疑问卷五
明 姚舜牧 撰
小雅
鸿鴈于飞，肃肃其羽，之子于征，劬劳于野，爰及矜人，哀此鳏寡。
鸿鴈于飞，集于中泽，之子于垣，百堵皆作，虽则劬劳，其防安宅。
鸿鴈于飞，哀鸣嗸嗸，维此哲人，谓我劬劳，维彼愚人，谓我宣骄。
诗传怀流民也，鸿鴈徃来于南北故流民以之起兴，肃肃者言其羽之萧踈也。
于野是外境
重防爰及矜人，二句于征劬劳，其可矜怜何如？而况鳏寡之尤可哀乎！斯时也，苟无劳来，还定安集之政，民终离散，莫归矣，故着此二句，以见民之所以更生也。
集于中泽，是来宾而还也，正见民之还归自活，意流离在外，室家一空，止遗頺垣耳，今还将整垣以居，故云。之子于垣。
虽则劬劳，其究安宅，盖乍喜还集，而相谓以自慰也。离散之余，虽谋安集而生理未复，不觉其悲酸也，故复着哀鸣，嗸嗸句。
三劬劳一般，防首章之，劬劳流移，中无可安息之劳苦也，次章之，劬劳还集，时不胜拮据之劳苦也，末章之劬劳，痛思此二者不禁之劳苦也，此所谓痛定思痛者。
喜不自胜，而鸣曰宣骄，即易之鸣豫也，维此哲人云云，若谓此一叚劳苦，要维可谅于有识者，而非无识者之可知也，其哀鸣特深，其寄意特甚，将鸿鴈于飞，肃肃其羽，章描写来，分明是一幅，流民图将集于中泽章，描写来，分明是一幅，流民复业，图有天下国家者，不可不常怀于方寸。
厉王用荣夷公，专利而又用卫巫以监谤，故其民流离至此，宣王之劳来，还定安集，真再生之天也。
夜如何其？夜未央，庭燎之光，君子至止，鸾声将将夜如何？其夜未艾，庭燎晣晣，君子至止，鸾声哕哕夜如何？其夜乡晨，庭燎有煇，君子至止，言观其旂，诗传勤政也。礼，辨色而视朝，数问夜如何，其可以观涖政之勤矣，姜后脱簮，珥待罪于永巷，宣王自是早朝晏罢，卒成中兴之名，其以是时乎？
夜未央，未必有庭燎之光，君子之至此所，咏盖想像君心之不安，若夜方未半而即怀，视朝之思尔，晣晣解，未当初云庭燎之，光言：庭燎，业已发光矣，继则晣晣，其明无有不彻者又继，则天欲曙，而燎光已夺，仅有煇煇耳。
诸解哕哕，似俱未当，愚谓将将是车之方来，尚未毕至，故将将其有声耳，继而毕至，则哕哕，其声喧杂矣，又继则鸾声絶而其旂可观矣。故分列于夜未央未。
艾乡晨者若是其次第耳
沔彼流水，朝宗于海，鴥彼飞隼，载飞载止，嗟我兄弟，邦人诸友，莫肯念乱，谁无父母？
沔彼流水，其流汤汤，鴥彼飞隼，载飞载扬，念彼不迹，载起载行，心之忧矣，不可弭忘。
鴥彼飞隼，率彼中陵，民之讹言，宁莫之惩，我友敬矣，谗言其兴。
诗传云念乱也
兄弟是同寅于朝者，邦人诸友则国中之共事人也，不迹是不循古道之人，即下文之为讹为谗者，载起载行，是卧不安枕，坐不安席之意，心之忧矣，不可弭忘，则忧念之深也。
鴥彼飞隼，率彼中陵四句，若谓此飞隼犹循道以攸徃知所惩也，民之讹言，宁独无念？乱者为之，惩止乎？盖甚伤止，乱之无其人。
我友敬矣谗言其兴是深探止乱之本
讹言是乱政之言，谗言是毁人之言，盖正人以邪人为邪，邪人亦以正人为邪，必先用谗言以去正人，然后乱政之讹言，为可肆也，故诗人欲先止其谗言，友敬二字相聫，读书曰：同寅恊恭和衷哉？便是友敬的様子，此所云我友敬矣，盖欲我尽其所谓恊恭和衷者，以感动之也，朱子见前有邦人诸友字靣却认此我友，是我之友；则前所云兄弟独遗之耶？
谗言不兴，方可止讹言而已乱，然其本却在我身，友敬上。
诗人意若曰，沔彼流水，犹朝宗于海，鴥彼飞隼，犹载飞载止，嗟我兄弟，邦人诸友，莫肯念乱，亦独何哉？谁无父母？何不重念以自全也，次章，沔彼流水，其流汤汤，鴥彼飞隼，载飞载扬，是嗟其不知朝宗载止也，正指其莫肯念乱者，故接上念字曰：我独念彼不迹者，坐卧不安，载起载行，此心之忧，不可弭忘矣。我兄弟邦人诸友何独异而不加念耶？三章再承，鴥彼飞隼，来若曰此飞隼亦有率彼中陵者，是亦知止之当止者，何独于民之讹言，莫念而不共，惩之乎？惩之无他，先自治而已，我兄弟邦人诸友，诚知友敬之当持，自相辑睦，谗言其能兴乎？谗言不兴，而讹言其能乱政乎？是所以惩其不迹而已，乱者谁无父母？而莫肯念，及乎以意逆志，愚谓此诗之或尔也，敢正髙明。
鹤鸣于九臯，声闻于野，鱼潜在渊，或在于渚，乐彼之园，爰有树檀，其下维箨，他山之石，可以为错。
鹤鸣于九臯，声闻于天，鱼在于渚，或潜在渊，乐彼之园，爰有树檀，其下维谷，他山之石，可以攻玉。
九臯甚深逺而于野则甚旷，濶矣于天，则甚髙爽总言其声闻，无所不彻也。
渊深而渚浅，故于渚止着一在字，在渊上又加一潜字。
檀可为车羙材也，乐彼之园，全是乐有此材，然其下却有箨有谷，是有所不必计者。
石粗石也，且曰：他山不知其所自出，然可以为错，则非无用于世者，况可以攻玉，则其为大用，又何如也？通章罕譬，而喻又诗之一体。
有声自昭著而不可抑遏者有潜无定在，而不可泥，求者有乐，取其材而不惟其全者，有苟求其益，而不惟其羙者大抵通是泛言，惟人之所用何如耳！诗笺云：教宣王求贤人之未仕者，鹤鸣声闻身隠而名著也，潜渊在渚时隠而时见也，树檀下箨【阙，】贤者而下小人也，他山为错，举贤用滞，则可以治国也，通章自合，若朱子所云，句自为释，则此诗乃讲道学之诗矣，愚不可得其解也。
祈父予王之爪牙胡转予于恤靡所止居
祈父予王之爪士胡转予于恤靡所底止
祈父亶不聪胡转予于恤有母之尸饔
诗序刺宣王也，诗传穆王西征，祭公述民怨，以谏较是。
周书有所谓虎贲者，疑即爪牙之士，所以卫王宫者也，卫王宫者，而使之久役于外，岂先王之制哉？呼祈父，而切责之，将何説之辞。
王制，诸侯有故，方伯连帅以诸侯之师讨之，王室有故，方伯连帅以诸侯之师救之，未闻封圻之兵甲久役于其外者。
鸟兽以爪牙为威，王者以介胄之士为威，曰爪牙，又曰：爪士见宿卫之，亲军不宜一日离王之左右者亶不聪，是深罪之之辞，易曰：闻言不信，聪不明也，此军法人所共闻，而汝独不闻，故深罪祈父之不？聪曰：王之爪牙，王之爪士，见职不应役，曰有母之尸，饔见法不应役，吕东莱注可玩。
皎皎白驹，食我场苖，絷之维之，以永今朝，所谓伊人，于焉逍遥。
皎皎白驹，食我场藿，絷之维之，以永今夕，所谓伊人，于焉嘉客。
皎皎白驹，贲然来思，尔公尔侯，逸豫无期，慎尔优防，勉尔遁思。
皎皎白驹，在彼空谷，生刍一束，其人如玉，母金玉尔音，而有遐心。
诗序大夫刺宣王也，宣王中兴之后，任贤稍懈，贤有见几而去者，同朝大夫，惜其去而思之，故有此诗，贤者素持清白，人白则马亦白，故以皎皎白驹赋场，苖场藿，人所共惜，愿言食之，而且欲絷维之，盖望贤者之我留也。
所谓伊人，是想慕其人之辞与秦风，蒹葭之所指意同。
贤者可宾而不可臣故云于焉嘉客
留贤者，安得公侯以爵人意，若谓尔肯惠然其来，公与侯是尔本等事，将身享而逸豫之无期耳。
在彼空谷，无复场，苖场藿之望，故接生刍，一束句，其人如玉以徳之纯粹温润如玉言，惟其有是徳所以将去而留之，切既去，而望之深。
生刍一束，见饲马之无糓，而自甘淡薄，有不必言者，此其人之如玉，令人想望之不可见，且慕恋之，不忍释也，故祝之，母金玉尔音，而有遐心，冀相闻无絶焉而不忍忘也，语意一串下。
贤者未必乘，白驹以逺遁彼留贤者意，若谓伊人之乘此白驹以行也，倘肯食我之苖，藿乎我将絷维之，以冀旦夕之留，于焉逍遥，嘉客，是我之至愿也，又见其欲去而不留，意在优防，以肥遁也，复以贲然来思，期之曰：尔公尔侯，逸豫无期，若谓此犹可以少止也？曰：慎尔优防，勉尔遁思，若谓此行之不必决也，然终见其必欲去而不我留也，则重嗟此驹之在空谷，束生刍，而于其人之如玉，深恋恋焉，曰：毋金玉尔音，而有遐心，若谓犹可相闻，无絶乎尚如挹其逍遥，嘉客之清辉也，其爱恋也，极诚其挽留也，极恳，而其为辞也，极委婉而有余思。
诗缉谓贤者，肯来访己，贲然若有荣耀焉，亦望之之辞也，彼去而已，留于是羡，贤者退居之乐，谓尔若为公为侯，则将勤劳国事，无有逸豫之期，今尔肥遯，优哉游哉，足以自乐，愿加保重耳，故曰：慎尔优防，勉尔遁，思亦防得好。
唐风有枤之杜，欲致之而不能得秦风之蒹葭，欲亲之而不能就此白驹，欲留之而不能挽。
黄鸟黄鸟，无集于谷，无啄我粟，此邦之人，不我肯谷，言旋言归，复我邦族。
黄鸟黄鸟，无集于桑，无啄我粱，此邦之人，不可与明言旋言归，复我诸兄。
黄鸟黄鸟，无集于栩，无啄我黍，此邦之人，不可与处，言旋言归，复我诸父。
诗序刺宣王也
不我肯谷者不于我，肯加羙意也，不与我明，不与我明白，可生之路也，不可与处，不可与共处也。此三章主意，专在此三句上而语实相承。
按：此篇注民适异国，不得其所，故作此诗下篇注民适异国，依其婚姻而不见收防，故作此诗，何以异乎？愚谓此篇是将适异国而恐不得其所也。下篇则已适异国，而实不见收，防也，读其文，自可见，然总之，则见当时之政失，以致若此之流移，又见当时之俗浇以见，若此之偷薄也。
我行其野，蔽芾其樗，婚姻之故，言就尔居，尔不我畜，复我邦家。
我行其野，言采其蓫。昏姻之故，言就尔宿，尔不我畜，言归思复。
我行其野，言采其葍，不思旧姻，求我新特，成不以富，亦秪以异。
诗序刺宣王也
蔽芾，其樗而就尔，居本为安居谋，言采其蓫。而就尔宿，本为足食，谋尔不我畜，是不为我计，居食而善遇我也，昏姻之谓何？原其意，不过以贫贱弃我耳，诗人意忠厚，故但以不思旧姻责之。
此特字即栢舟，实维我特，特字是新姻之持出者，即下文之所谓异也。
富字与异字，对成不以富，亦秪以异，当云诚不以彼之富厚，厌我之贫，亦秪以其特异，忘我之庸庸者耳，如此解庶，异与特非二义富与异相反，对也，敢问髙明
不思旧姻求我新特从古来人情世态盖如此
秩秩斯干，幽幽南山，如竹苞矣，如松茂矣，兄及弟矣，式相好矣，无相犹矣。
似续妣祖，筑室百堵，西南其户，爰居爰处，爰笑爰语，约之阁阁，椓之槖槖，风雨攸除，鸟鼠攸去，君子攸芊，如跂斯翼，如矢斯棘，如鸟斯革，如翚斯飞，君子攸跻，殖殖其庭，有觉其楹，哙哙其正，哕哕其防，君子攸宁，下莞上簟，乃安斯寝，乃寝乃兴，乃占我梦，吉梦维何？维熊维罴，维虺维蛇。
大人占之，维熊维罴，男子之祥；维虺维蛇，女子之祥，乃生男子，载寝之牀，载衣之裳，载弄之璋，其泣喤喤，朱芾斯皇室家君王。
乃生女子，载寝之地，载衣之裼，载弄之瓦，无非无仪，唯酒食是议，无父母诒罹。
诗序宣王考室也诗传落新宫也同
凡父母筑一室，必为其子孙计深逺乃承其后者，不友于兄弟，则亲戚叛之，未有能保其居者，故此诗前以兄弟式相好为祝，无相犹为戒。
犹从犭从酋狠兽也，故采芑之诗云：克壮其犹小旻之诗云：谋犹回遹，此字可作两解作好解，能干之谓也作不好解，狠恶之谓也，此处应作不好，觧注谋也似也，俱未当。
君子将营宫室，宗庙为先，廐库为次，居室为后，此章曰似续妣，祖筑室百堵，或者其宗庙乎？约之阁阁，节曰：风雨攸除，鸟鼠攸去，或者其廐库乎？如跂斯翼节，则其堂也，殖殖其庭节，则其室也，室中为寝，故承之曰：下筦上簟，乃安，斯寝云云，则筑室于是为备，而次第见矣。
宗庙之筑，所以妥祖妣之神灵故首云：似续妣祖緜之篇云：俾立室家必先之，作庙翼翼，此亦一证也。抑此妣祖，疑即姜嫄也，姜嫄为周人之始，此立庙以祀，必先之也，观厥初生民，时维姜嫄，句可见。
庙制，始祖坐西向东，取生生之义，其余三昭靣南三穆靣北，而庙门则总向南故云西南，其户。
记曰：齐之日，思其居处，思其笑语，此所云正先筑此宗庙，为致思之地也。
三章注上下四旁皆牢固正廐库之居
芋训尊大也，似无出处，愚谓此芋字即今谷食，中芋头之芋也，凡芋栽之土中，子生甚众，廐畜马尚生，息之蕃库畜积，取栽培之意，此芋义之所由取也，若曰君子筑此以栽植生产云耳，敢正髙明。
注将二章为天子之宫，三章为天子，尊大之居，似未得立言之防。
如跂章注极明快
觉非髙大而直之，谓觉明觉也，响亮也，楹亦非柱也，架于柱者也，凡室必以楹计，有觉其楹，意谓室之前后楹，皆明亮无蔽云耳。
哙哙其正状，正靣之爽快哕哕，其防状防处之深远，下筦上簟，乃安斯寝，承上攸宁之室，来盖室中必有寝也。
梦占非实有是事，祝愿其生男女，贤淑可以永承，此居故先从梦占立説耳所谓献吉梦者是也。
牀加之席地之上，可以坐，可以寝者，地即席地之地耳。
凡人小而声宏者，其受福必大，故着其泣喤喤，句裼非褓也，孟子有袒裼裸裎，语记有袭裘，袒裘语此，裼亦衣也，但止裼而无袭耳，载衣之裳，是裼而袭者也，敢问髙明
无非无仪，仪字不当作善字，觧仪容仪也，女子贵徳不贵仪才，致餙于容仪，便是其可非处，便是其诒罹于父母处，故诗人特着非仪二字，若谓有善可称，亦非妇人则诗之致颂，思齐，思媚嗣徽者非耶？
记载张老祝人之新居者曰歌于斯，哭于斯，聚国族于斯，君子谓善颂善祷，此诗先以凡弟无相犹为戒，后归到，生男子室家，君王生女子无父母，诒罹颂祝，曷以加焉？张老之言，意者其本诸此乎。
居第必传子孙，勿为子孙计，非创业垂统之人也，思祖父之艰辛，至于兄弟相戕，而自坏其基业，不肖之子孙也。
谁谓尔无羊？三百维羣，谁谓尔无牛？九十其犉，尔羊来思，其角濈，濈尔牛来思，其耳湿湿。
或降于阿，或饮于池，或寝或讹，尔牧来思，何蓑何笠？或负其糇三十，维物尔牲，则具。
尔牧来思，以薪以蒸，以雌以雄，尔羊来思，矜矜兢兢，不骞不崩，麾之以肱，毕来既升。
牧人乃梦众维鱼矣，旐维旟矣，大人占之，众维鱼矣，实维丰年；旐维旟矣，室家溱溱。
诗序传皆言宣王考牧也
此咏牧事之成，而因及富庶之贞符，见太平之象，逈异于向，昔之雕耗也。
首章赋羊与牛，至于再上，是举羣与犉，以见其生息之蕃，下则着其和，且安以见蕃息之可爱，首语谁谓云云？矜詑其新，有因拒前言，无者以觧其嘲也，或降或饮，或寝或讹，曲尽牛羊，散牧之景状，何蓑何笠？或负其糇曲尽，牧人共事之景状。
讹训动未当，此字从言从化，当是鸣与动俱之意，三百，维羣未必诚三百也，若俗语所谓二三百耳，九十维犉，未必诚九十也。若俗语所谓八九十耳，三十维物，亦未必诚三十也。若俗语所谓二三十耳，如此体防，庶可得诗人之语意。
抑疑物色，何以必三十也。古者郊社庙祭之牛，必卜而用之，卜与十古书法相类，或者三卜，维物尔牲，则已具乎？敢问髙明
再提尔牧来思，以薪以蒸，以雌以雄，见牛羊驯扰，不假驱防，奔逐之劳，故牧人有余力，以及于采，猎也，承尔羊来思，矜矜兢兢，不骞不崩，见物类之，并育无相害也。麾之以肱，毕来既升，见人与物之意，两相觧耳，牛羊皆然，而独举羊者，羊善触而难扰也。
矜矜兢兢，训坚强，骞训亏崩，训羣疾似无谓，愚谓矜即矜持之矜兢，即兢业之兢，骞即斩将搴，旟之骞崩，即若崩，厥角之崩，诗人意谓维羊性刚而善触，未有不假于驱防者维时，物性扰驯，羣类咸若，不待驱逐，而其外矜矜，然其中兢兢，然各覔水草而不骞，相为羣友而不崩，其类之驯，和盖如此，此牧人得安意于采猎，迨其夕也，但麾之以肱而毕来，既升也如此，防庶前后融通，而可得诗人之意，牧人职牧耳，曷思及于众与旐哉？而况众维鱼，旐维旟也，乃偶而寐，寐而梦，及于是者何？天地间有开必先，而其几尝发于无知觉之童穉，天其将降，丰年乎民，其将有室家乎？是以若或开之，牧人而发，为斯语耳，不然，即语牧人，以此梦牧人亦不能记，而况其得之于梦中者能歴歴语以告人乎？固知此梦之非偶，而诗特详哉，其言之也，不然，此诗亦梦耳，何经之足云，或曰牧人原无是梦而托言以颂祷耳，若前篇所云曰熊罴，蛇虺，诚有是物，若众维鱼旐维旟，则无是理也。无是理而为是辞可为善，颂善祷乎？不得援前梦以为例。
众维鱼旐维旟皆是以少致多之象
有丰年然后有民，人之庶故曰众维鱼矣，实维丰年；有室家生息之多，然后有所以綂之者，故曰旐维旟矣，室家溱溱，大人之占，全是据理，非若后世之圆梦者曲词，以阿世也。
首章见牧，类之众多，次章见牧，事之备具，三章，见牧人之闲暇，四章见牧梦之佳祥。
揽此诗明是一幅羣牧圗所谓诗中有画
节彼南山，维石岩岩，赫赫师尹，民具尔瞻，忧心如惔，不敢戏谈。国既卒斩，何用不监。
节彼南山，有实其猗，赫赫师尹，不平谓何？天方荐瘥，防乱多，民言无嘉，防莫惩嗟。
尹氏大师，维周之氐；秉国之均，四方是维，天子是毗，俾民不迷，不吊昊天，不宜空我师。
弗躬弗亲，庶民弗信，弗问弗仕，勿罔君子，式夷式已，无小人殆，姻亚，则无膴仕。
昊天不佣，降此鞠讻，昊天不惠，降此大戾，君子如届，俾民心阕，君子如夷，恶怒是违。
不吊昊天，乱靡有定，式月斯生，俾民不宁，忧心如酲，谁秉国成，不自为政，卒劳百姓。
驾彼四牡四牡项领我瞻四方蹙蹙靡所骋
方茂尔恶相尔矛矣既夷既怿如相醻矣
昊天不平我王不宁不惩其心覆怨其正
家父作诵以究王讻式讹尔心以畜万邦
诗序云：家父刺幽王也，谓刺宣王用尹氏以致乱也，然通篇之语，緫刺尹氏而不及王末二章，但曰：我王不宁，以究王讻耳，此家父之善为辞也。
首四句言，尹氏位望之尊重，不宜虚冐，而窃处行政不善，使我忧心如火，燔灼而不敢戯谈，煞何等威焰。
国既卒斩，何用不监？是尽头话，见事至于此，有不得不言者。
实草木之实也，有实其猗，全由土气之平均，此以南山生物之平，影尹氏之不平。
不平二字，是通篇要语，凡平天下，在先平其心，心不均平，则视民之好恶与己不相闗而任用匪人，行政乖谬，有不可言者矣。此大学平天下章总掲个絜矩二字。
天方荐瘥，三句相逓説见神怒而人怨，所亟宜惩嗟，而悛改者。
观民言之，无嘉可以徴民心之痛怨矣，故下章有恶怒字靣。
防字何以训曾字，防防伤也言人所宜动心者，防莫惩嗟，深恠其心，莫知防动，惩创而嗟闵也。
氐是物之根，抵言民生之休戚，国家之安危，皆系此一人之身也。
国均者国所頼，以均平者也。秉国之均，言其所执持，是均平天下之任不可以不平者。
维周之氐；秉国之均，四方是维，天子是毗，煞何等责任，而可以不平处乎？
不吊昊天，由立心行政之不平，所以见怒于天而不加愍恤也。
不宜空我师，师字即前师尹大师，师字言，尹氏不平，不见愍于昊天，则不宜虚，据此大师之位也，空者虚据之谓也。
弗躬弗亲，本不平其心来，凡大臣存心于天下，即夙夜匪懈，以身任之，犹若有不胜者，而敢委之他人乎？弗问，弗仕二句，谓大臣身任天下之重，要在用人，可弗问而弗仕乎？今有道徳者外之而弗问，能政事者，弃之而弗仕，而曰世无人焉，是罔君子也，罔君子，则用小人矣，故接式夷式已，无小人殆，琐琐姻亚，则无膴仕四句，君子与小人对问：仕与膴仕应，此正规其宜，亲君子，远小人而不可殆，及其国家也，意极贯而理极明注，似未得诗人之防。
弗问弗仕正是其罔君子处故独下一勿字
式夷式已注不两平觧极善
任小人，必尤私其所亲者，故戒之曰：琐琐姻亚，则无膴仕。
佣字不宜作均字，觧愚谓即佣工之佣也，书称天工人其代之，人不代天之工，即天之不任其工也，正应，上弗躬，弗亲説。
昊天不佣，四句虽平，然细玩之不佣，又本于不惠来。
此章二君子即照上章，君子防罔君子，则君子不届，安望其夷，倘躬亲问仕，而君子如届则乱，可止息而民心阕矣，既屇而君子如夷，则民皆得所而恶，怒是违矣，此望其逺小人亲君子以反鞠讻大戾之意，上章式夷，是望尹氏之平其心，此章如夷则望其用，君子以平其政，后章既夷则望其僚属和平，説怿平政以平天下也，三夷字正相照。
不佣不惠即降，此鞠讻大戾，如届如夷，即俾民心阕而恶怒，是违如彼，祸不可言，如此乱，可旋止此，上之人宜防，然动心而速为惩嗟者。
不吊昊天，节承上章説言如此其可止乱而竟不如届如夷，不见愍于昊天，乱靡有定，式月斯生，俾民不宁，此我忧心之所以如酲也，谁秉国成，不自为政，而卒劳百姓之一至是乎！盖深罪之之辞，国成成字，不作平字解，国成者，所以均平天下，一成而不可改者也。谁秉国成，可不躬亲而问仕乎？故接不自为政云云。
不自为政，卒劳百姓，既伤其不可居，我瞻四方，蹙蹙靡所骋，又叹其无可往。
相尔矛相字，不宜作视字解，相，助也，若助之以矛者，方茂尔恶四句一正一反语意若曰：方茂尔恶，相尔矛矣，安能平心以平，政是所当戒者，既夷既怿，如相醻矣，何难平心以平，政是所当勉者，独柰太师之不知择也，故又无所归罪，而罪诸天，接昊天，不平云云。
我王不宁，我王室不宁也，前章云：民不宁此云，王不宁，百姓不宁，未有王室，能宁者。
不惩其心，惩字正应，前防莫惩嗟惩，字盖一，惩其心，则必知己之邪？不惩其心，必将以正人为邪，未有不覆怨其正者。
王讻讻字，即前鞠讻讻，字究王，讻者究，尹氏昏乱，王室之由，在不平其心，而任小人也，今以此诵式讹其心，使惩改以畜万邦尔心，正与其心相照应，因尹氏之不自惩其心，故以此诵，式讹之尔。讹从言从化谓以此言感化之也。
畜万邦畜，字极妙，凡善畜者，必择与其所欲而屏去其所不欲者，使之姁呴，于化育之中，畜万邦亦然，首章刺尹氏任重而致乱，次章原，其乱在不平，而召天人之怨，三章极道，其委任之重，不可以虚据四章，病其远君子而亲小人，五章言祸福转移之，在我六章，咎其不能转而祸民之深七章表，己欲他骋而不可能，八章是弭其恶而望其夷，九章罪其终，迷而不惩，十章则明言己之所以作诵者，是究其所以乱天下，是开其所以畜万邦，不可不听改也。通篇是刺尹氏之所致乱者，而王用尹氏之失，自在言外，若谓篇终穷，乱本而归之王心，则王讻二字，不宜若是其直，斥尔心二字，不宜若是其狎肆，是不可以不辩者。
正月繁霜，我心忧伤，民之讹言，亦孔之将！念我独兮，忧心京京，哀我小心，癙忧以痒。
父母生我，胡俾我瘉？不自我先，不自我后，好言自口，莠言自口，忧心愈愈，是以有侮。
忧心惸惸，念我无禄，民之无辜，并其臣仆，哀我人斯，于何从禄？瞻乌爰止，于谁之屋？
瞻彼中林，侯薪侯蒸民，今方殆视天梦梦，既克有定，靡人弗胜，有皇上帝，伊谁云憎？
谓山盖卑，为冈为陵，民之讹言，宁莫之惩，召彼故老，讯之占梦，具曰予圣，谁知乌之雌防。
谓天盖髙不敢不局，谓地盖厚，不敢不蹐。维号斯言，有伦有脊，哀今之人，胡为虺蜴？
瞻彼阪田，有菀其特，天之扤我，如不我克，彼求我则，如不我得，执我仇仇，亦不我力。
心之忧矣，如或结之，今兹之正，胡为厉矣！燎之方扬，宁或灭之？赫赫宗周，褒姒烕之。
终其永怀，又窘隂雨其车既载，乃弃尔辅，载输尔载，将伯助予。
无弃尔辅，员于尔辐，屡顾尔仆，不输尔载，终逾絶险，曾是不意。
鱼在于沼，亦匪克乐，潜虽伏矣，亦孔之炤！忧心惨惨，念国之为虐。
彼有防酒，又有嘉殽洽，比其隣昏姻孔云。念我独兮，忧心慇慇。
佌佌彼有屋，防防方有谷民，今之无禄，天夭是椓，哿矣富人，哀此惸独。
诗序大夫刺幽王也
正月不必是，四月，大寒之后，必有阳春，当正月而有繁霜，亦可惨矣。防后章胡俾我瘉？胡为虺蜴？胡然厉矣，念国之为虐，天天是椓，则当时所以惨虐其民者，可想见矣，国有殃民之厉，政天有失节之繁霜，是感召之，必然者也，孰谓洪范庶政之应，为诬罔矣哉！
民之讹言何为者？政行惨虐，而又欲箝天下之口，故造此奸伪之言耳，不曰执政，而曰民者不敢斥也，念我独兮，独字极有意，上讹言以欺下，举世之无知者，又讹以相传，而不知民之夭，椓国之沦亡，有识君子，怀独忧焉，而毎不谅于其世也，故此云念我独兮，忧心京京，后复云：念我独兮，忧心殷殷，京，大也，忧在天下国家，故曰京京。
曰：忧心京京矣，又曰：京我小心，癙忧以痒，则此心所抱一腔之忧，但若鼠之幽伏，不可以明言者，而实不胜其痒，痒也，此极言己心隠忧之甚。
曰：忧心京京，又曰：癙忧以痒，又曰：忧心愈愈，又曰：忧心惸惸，又曰：心之忧矣，又曰：忧心惨惨，又曰：忧心殷殷，煞何极其忧之，深曰：哀我小心，曰：哀我人斯，曰：哀今之人，曰：哀我惸独，煞何极？其哀之甚。
父母生我云云盖疾痛则呼父母之辞也
説好説歹但从口出，是谓好言自口，莠言自口，莠害谷者也，谷为善，则莠为恶矣。
好言自口，莠言自口，正民之讹言，取办于口，而无实者，巧言篇蛇，蛇硕言，出自口矣，正是此等之言，凡为好莠之言者，必植党比周，以相阿附，见有独抱深忧者，众共讪诽，而反凌辱之，故曰，忧心愈愈，是以有侮。
京京是忧之大愈，愈是忧之，甚惸惸，是忧之，独从禄，无禄正相应，我无禄，与民丁此祸，不知将于何可从禄也，瞻乌云云，正足于何从禄之意。
瞻彼三节诗缉讲极有理谨録其全文于左
林以竹木丛聚得名，宜有乔木，今斧斤伐之所存，维薪蒸喻，虐政所残，其民凋獘也。方民之危殆，无所赴诉，视天若梦，梦然罔闻知，此特天之未定耳，少焉天定，则福善祸滛，人未有不为天所胜者，惟皇上帝所憎者谁欤？天之所以为大，非有所憎，其为天所胜者皆人自取祸耳。
山则髙矣而谓山为卑，然有为山脊之冈者，有为大阜之陵者而谓之卑，可乎？喻小人讹言变乱是非，以贤为否？如此而王防不惩止之，乃召彼宿旧，元老，但问之占梦之事，所问不急也，李义山诗云：可怜夜半虚，前席不问，苍生问鬼神，亦此意也。君臣迷甚，皆自谓圣，如乌鸟之雌雄，无以相别也。
人谓天为髙而我不敢不曲身，伛偻而行，惧压也，人谓地为厚，而我不敢不累，足小歩而行，惧防也，天地本无压防，喻身处乱世，祸出意外，不可谓必无之事而不惧也，我大呼而出，此言人孰不疑其言之过，然实则有伦有理，何也？盖当时羣小肆毒以害人，无所不至，不可不虑，故言耳，哀今之人，何故为虺蜴之行，务为伤害人乎？
扤揑扤也不宜训动字
彼求我则，如不我得者，非真求为法则也，小人初用事，则以贤者有誉望而援引之以羙观听，所谓求我以为法徒好名耳，非真有任贤之心也，其始求我惟恐不得，既而议论不合，则空执防之，视为仇讐不用力于我矣，知贤当力荐之，既用，当力主之，庶贤者得展所蕴，今不用力，则貌敬而情，踈贤者之身不安矣，安能当羣小之攻乎？重言仇仇者，言不一仇之，无往而不忤其意也。
政者正也，故曰：今兹之正，今兹之正，胡然厉矣，是问词，赫赫宗周，褒姒烕之，是应辞中间着燎之方，扬宁或灭之？句见即燎之方，扬有不易灭者，而赫赫然之，宗周一妇人足以灭之，其祸本之可畏，盖如此也，或云褒姒烕之，是举前事以监戒，若当其时不应，若斯之直指也，甚有理。
大凡执政之为奸恶者，必先主宦官，宫妾于其内，苟无内主，未有敢遽然放肆，于其外者，此曰褒姒，烕之下篇，亦曰艶妻煽方处，吁，此可以识祸本之所在，而欲惩讹言之大奸，当自己之清心寡欲，始矣。
灭烕意同，而字别灭，取以水灭火，义故中从火而侧，从氵褒姒一妇人，实为灭国之本，而人不见，其灭之之形，故去灭旁之氵，改下一威字，汉史云，此祸水也，烕火必矣，是一证。
窘字何以无解？又窘隂雨何以解作？必有大难，窘之也此隂雨即芃芃，黍苖隂雨膏之之隂雨也且终其永怀，亦非君子，永思其终之説君子永思其终，何以起得下，又字凡言，又者既如此，而又如此也，愚谓此怀字即齐风曷又怀止之怀，诗意若曰，祸本在褒姒，非君子所宜怀者，况可终其永怀乎？乃君子既嬖宠不移，而终其永怀，又屯膏不施，而窘其隂雨且疾正人之难亲，而弃其尔，辅则必输其载而人莫我助矣。是或诗人之防也，敢问髙明
无弃尔辅节，承上章，説若曰与其输载而将伯以为助，曷若求辅于未输之先也。
辐頼辅以为附，犹君頼贤以为毗，故敎之无弃尔辅，仆则所以御车者，故又教之，屡顾尔仆。
防是不意若曰此防是可以不意得者乎？谓君当必加之意也。
鱼之乐在游于江湖，在沼非其乐也，况丁于乱时意。
濳伏而孔炤言其祸乱已着，濳伏之人皆炤，然其见之也，唐宗幸蜀，民有来献者，询之曰：臣伏草茅中知有此事久矣，正此意。
小人欲得其君，以专天下之利，必先植党以自固，非其朋友，即其亲戚，朝夕以酒食相徴逐绾结紏，纒而不可解，其遇异，已而可为国家辅者，众议哗然，以斥之，使国家虚无人而后己，可得专其利，此民之讹言，亦孔之将之，由来也，诗人推本于防，酒嘉殽洽，比其隣昏姻孔云。可谓洞烛其幽，隠之情矣。
比曰洽比，所谓小人之交，甘如醴也，云曰：孔云，是谓民之讹言，亦孔之将也，云训旋字未当。
在小人洽比其隣，必令君自弃其辅，盖不两立者，慇慇训疾痛，未当言殷勤，往来于胷中也。
佌佌彼有屋，节言彼小人安，然有居食之乐，民独无禄，而遭此夭，椓之祸乎？当此时唯富者，其或可耳，惸独将若之何？盖深哀其无所归也，以此结语激，人君深悯人穷速，惩讹言之，将择尔辅之，任隂雨之施尽，人胜天可捄，瞻乌爰止之大变，语极恳，而望极深。
首章着，执政倡乱，独怀其隠忧次章悼，己生之不时，怀忧而遭侮三章，伤国之沦亡，莫知所止，四章究天定之可畏，五章怪王心之莫惩，六章表已之，号言七章，疾小人之杌我八章，原厉正之所自九章，嗟怀佞弃，贤之必输，其载十章，谋所为善载者，可逾其险，十一章，鸣己之炤，祸而怀忧，十二章状，小人之比周，十三章，哀惸独者，莫胜夭椓之祸，总之则病，小人倡讹言，以仇君子，王心不惩，而弃其辅，终至烕赫赫之宗，周为可惜也。
十月之交，朔日辛夘日有食之，亦孔之丑。彼月而防，此日而防，今此下民，亦孔之哀。
日月告凶，不用其行，四国无政，不用其良，彼月而食，则维其常，此日而食，于何不臧？
震电，不宁不令，百川沸腾，山冡崒崩髙岸为谷深谷为陵，哀今之人，胡防莫惩。
皇父卿士，畨维司徒，家伯冡宰，仲允膳夫，棸子内史，蹶维趣马，楀维师氏，艶妻煽方处。
抑此皇父，岂曰不时，胡为我作，不即我谋，彻我墙屋，田卒污莱，曰予不戕，礼则然矣。
皇父孔圣，作都于向，择三有事，亶侯多藏不憗，遗一老，俾守我王，择有车马，以居徂向。
黾勉从事，不敢告劳，无罪无辜，谗口嚣嚣，下民之孽，匪降自天，噂沓背憎，职竞由人。
悠悠我里，亦孔之痗！四方有羡，我独居忧，民莫不逸，我独不敢休，天命不彻，我不敢效我友自逸。
诗序大夫刺幽王也
此章大指伤君，权之不揽，致皇父交结党与，内主宫闱，戕虐其民以自殖，故首以日食，赋而怪王心之莫惩也。
十月纯隂故称阳月以存，阳辛隂金夘隂木日食在十月之交，朔日辛夘全是隂盛而阳防为天变之极大。
礼曰：阳事不得，谪见于天，日为之食，日食亦天，行之定数，但王者脩徳行政用贤去奸，能使阳盛足以胜隂有当食而不食者，唯时十月之交纯隂用事朔日辛夘又支干皆隂乃日有食之，是可徴隂党之用事，王政之不纲矣，故云：亦孔之丑。
彼月云云，者若曰隂阳不两盛彼月而防则阳盛而制隂此日而防则隂盛而抗阳小人，用事残虐，其下有不可胜言者。此就含下，皇父外交，内结自殖，以殃民意，故云，今此下民，亦孔之哀。
日月告凶二句，重月不避，日上四国，无政二句，正谓维王者之政如此，故日月之不用其行也。
四国，瞻仰天子，王政不纲，是谓四国无政，贤良所以辅政者，不用其良，则小人用事，政无由善矣，行政用人，是二事而未尝不相因要识得。
四国无政不用其良是通章大主意
于何二字？有咀嚼，阳制隂是常理，故曰：彼月而食，则维其常隂抗阳则必有主持不善，而旁落下移者，是不可不求其故，以销此变也，故曰：此日而食，于何不臧？
震电节，承上日食来，言不特有此，而又有此灾变之甚，人君所宜动心，而脩改者而何？为其不然也，故终之曰：哀今之人，胡莫惩。
十月雷已收声，不宜震电，故曰不宁，且非其时令也。
非时震电，复有山川崩溢，陵谷变迁之异，此就含下，皇父非时变动，戕虐其民意。
心惊惕曰：创改为惩，易曰：洊雷震，君子以恐惧修省，正惩之谓也，注训为曾，大未当雨，无正篇云：防我御，日瘁，防字并出各一义，未闻之可训为防也。
胡莫惩，则必致乱亡之祸矣，故今之人止着一哀字。
卿士是由外而入兼六官之长者，得时用事于其内，同事者争为之附，故就其人次第，而举之耳，不然，冡宰宜，位司徒之上膳夫趣马，不宜错居，内史师氏之列。
此下煽之，一字最妙，小人有无穷之欲，火非得柔媚者从中而从防，亦无自而张炽，惟彼艶妻，方专宠于其内，无人不附，而无言不从，如彼熏灼者之加以扇，无有不燎原者，是国家之祸本也，诗罪皇父及羣工而归，到艶妻煽方处，诚探本之论。
皇父是恶之魁艶妻是乱之本
胡为我作，即作都于向之作，皇父以向为都，必建庙社营宫室，以新其规，其势未有不动民者，但不宜夺取民居而毁彻，其墙屋，横用民力而汚莱其田土，若是其戕，恶不仁耳。
岂曰不时云云，若曰岂其不识时也，胡为我作而不即我谋耶？凡执政有大兴作，必先谋及庶民，未有不即谋，而横夺民之居，食者。
孔圣者自以为圣也
卿士安得有三？卿曰：择三有事，亶侯多藏者，择取三卿，中附己者聚敛以益其富也。
亶侯疑信任之谓
择三卿中附己者以益己之富，便不留一人，以卫守王家矣，此事相因而见者，注但取富人以为卿，又不自强，留一人以卫天子，体贴未当。
择有车马者以居徂向，此方是取富人以实向之都也，西汉董卓营郿坞之，居正如此。
既择三有事，亶侯多藏，又择有车马以居，徂向知有已，不知有君真小人之尤也。
亶侯多藏以居，徂向，不特庙社宫室之营建而已也，不夺民居，将安所顿置，不劳民力，将安所落成，此下民所以不胜其苦也。
从事不敢告劳，而又罹谗口下民，其何以堪之？谗口，即其所择三有事，及有车马者，盖皇父之私人也。
噂防背憎四字各一义，噂是謟言防是言背，是后言憎是毁言，此皆出谗人之口，取悦于上，而嫁祸于下者，即此四字，深味之，可谓曲尽，小人之情状矣，注未当。
味职竞二字，不但是专力为之，将有争其能以为之者。
我里即向地也如此，其被夺如此，其任劳又如此，其遭谗，故曰，亦孔之痗。
作都于向，劳民伤财，民之生产尽矣，筋力疲矣，而其役犹未得己者，故曰：四方有羡，我独居忧，民莫不逸，我独不敢休。
论戕民之祸，原始于皇父，而成于众，小人，故曰：匪降自天，职竞由人，论事已至此，无可柰何？即归咎于人，无益也，不若安命之为愈，故曰，天命不彻，我不敢效我友自逸，吁语及此，可谓痛摧其心骨矣，首三章，极言日食灾变之甚，后四章，极言皇父党恶之害，原皇父之党恶，由幽王失徳之所致也。此诗人因日食，以作赋重，叹四国之无政，用人之不良欤。
浩浩昊天，不骏其徳降防饥馑，斩伐四国，旻天疾威，弗虑弗图，舍彼有罪，既伏其辜，若此无罪，沦胥以铺，周宗既灭，靡所止戾，正大夫离居，莫知我勚，三事大夫，莫肯夙夜邦君，诸侯莫肯朝夕，庶曰式臧，覆出为恶。
如何昊天？辟言不信，如彼行迈，则靡所臻，凡百君子，各敬尔身，胡不相畏，不畏于天。
戎成不退，饥成不遂，防我御，日瘁，凡百君子，莫肯用讯，听言则答，譛言则退。
哀哉不能言，匪舌是出，维躬是瘁，哿矣能言，巧言如流，俾躬处休。
维曰于仕孔棘，且殆云不可，使得罪于天子，亦云可使怨及朋友。
谓尔迁于王都，曰予未有室家，防思泣血，无言不疾，昔尔出居，谁从作尔室。
诗序云：大夫刺幽王也，雨自上下者也，众多如雨，而非所以为政也。诗传云：王室播迁，大臣闵之赋，雨无其极，传较近是。
此诗是责臣之去位者，然其所以去，实由其君，辟言之不信，而唯恐罹于谗，譛之祸也，故始为怨天之词，以发端中备道，时世之难处，而体其情之所必至，末则正言以责之，要在各敬其身一句上，君不脩徳而致饥馑之荐臻，臣民之离散，故首以浩浩昊天，不骏其徳为言。
天一也，自元气广大言曰：昊天自仁覆，闵下言曰：旻天当饥馑，斩伐之时，天心，应垂怜悯，故改称昊天为旻天，而又深咎其疾，威弗虑而弗图也，舍彼有罪四句，正其疾威，弗虑弗图处。
凡改图必先思虑故诗人先虑而后图
舍彼有罪，四句本以有罪，形无罪，此舍字解作置字甚当诗，意若曰彼有罪者，宜受其罚，则既伏其辜，可置勿论矣。若此无罪者，胡亦沦胥以徧，及之乎？此就含下，信谗逺贤意。
怀徳维宁宗子维城，君不脩徳而城坏，是谓周宗既灭，靡所止戾，此深言其有败亡之兆也。
正大夫离居，专避谗譛之罪，而不因饥馑，注未当勚有勤劳耐久，意自处于安逸，非勚也，虽居位而偷惰于旦夕，亦非勚也。
诗意重人离，不重天变，其所以离在君不信辟，言不在天，降饥馑。
水旱之灾，何代无之？在君脩徳以弭之耳。此诗人发端于饥馑，而深咎旻，天之弗虑，弗图也，注将天变，人离并言之，甚欠妥。
旻天疾威，弗虑弗图，其词虽是咎天，其实咎王之不能恐惧，脩省也，庶曰式臧，覆出为恶，此正言其弗虑弗图处，故下章接如何？昊天辟言不信，要识得法度之，主曰：辟法度之言，辟言也，辟言不信，则必亲信谗佞，乐闻谀言，罪其不能言而悦其能言者矣。此是君人者第一病痛，故诗人特发之。
正言法语，人君之药石也，正言法语之不信，能思虑改图，而为善乎？此是覆出为恶之病根。
羣臣以王之不信辟言而离居，而莫肯夙夜，莫肯朝夕，盖未闻敬身之道也，敬身只是一个谨恪，各谨恪，自持而同寅，恊恭以为事，此方是天，工人代之义，故诗人呼几百君子而告以各敬尔身，胡不相畏，不畏于天。
正大夫三事，大夫邦君，诸侯各有当共之职，夙夜朝夕匪懈，以事一人，乃为各敬其身之实事，知此则必知相畏，以畏天矣，书曰：钦哉，惟时亮天工，此敬身之説也曰百僚师师，百工惟时，此相畏之説也曰勑天之命，惟时惟几，此畏天之説也。
戎成不退饥成不遂总由辟言不信来
防我御，惨惨日瘁，应前正大夫，离居二句见众人皆去，而我独当其劳，所谓莫知我之勚也。
此日瘁即北山篇或惨惨劬劳之谓
再呼凡百君子望愈切而责愈深矣
凡百君子，莫肯用讯云云，承防我，御二句来，若曰：我独如此，而尔軰防莫敢出声，但唯聼言则答一，闻譛言则退，此辟言，终无由闻，王之所以终于恶也。
听言者可听之言，君所乐闻者，则答之而无忌，譛言者譛已之言已所深惧者，则退避而不居，凡世之遭谗者，情必至是，此正其莫肯用讯处。
哀哉不能言，节承上二节説来若谓尔于听言，则荅谮言，则退亦无怪其然也？今之世闻忠言，则病其不能言，而俾处其瘁，闻佞言，则喜其能言，而俾处其休，是出言诚有不易者，但人臣之义则应，言无不尽，不应，若是之退讳耳，此于曲体其情，中深寓切责之意。
凡言之忠者，皆根心而发，而非取办于口者廼君不能察而罪及之，故曰，匪舌是出，维躬是瘁，注云：非但出诸口而适以瘁其躬，甚未妥。
维曰予仕节，又承上説来若曰今之出言，不易如此，盖亦难仕矣，将谓吾从直道乎？是世之所谓不可使者，得罪于天子，亦谓姑从枉道乎？是世之所谓可使者实怨，及于朋友，可苟仕乎？此仕之所以棘，且殆也，据此情其退去，似亦可原者，但人臣之义，则不应度，此以为去留耳。
此二云字极有意味，屈原卜居篇云云，全本，此谓尔节始劝其复归，而正责之。
思曰：防思泣曰：泣血言曰：无言不疾其情，可谓悲且恫矣。
凡言之切中者必见恶于人故曰无言不疾
昔尔出居二句，正照谓尔迁于王，都二句，若曰：尔能作室于外，而可谓王都之无室家，何哉？
凡责人必以正义，然其中却有一叚，不得已苦情在，不论其世而体其情，彼犹有辞，唯若此诗，哀哉！以下论其时世若此其难处，而原其情，真若有甚不得已者，我亦备体知之，但人臣之义不若是，恝必敬其身而思日賛賛襄哉方为正理，斯其言曲而中，而闻之者不觉其首，伏而无辞耳。
重订诗经疑问卷五
<经部,诗类,重订诗经疑问>
钦定四库全书
重订诗经疑问卷六
明 姚舜牧 撰
小雅
旻天疾威，敷于下土，谋犹回遹，何日斯沮？谋臧不从，不臧覆用，我视谋犹，亦孔之卭。
潝潝訿訿，亦孔之哀！谋之其臧，则具是违，谋之不臧，则具是依，我视谋犹，伊于胡底。
我既厌，不我告犹，谋夫孔多，是用不集，发言盈庭，谁敢执其咎？如匪行迈谋，是用不得于道。
哀哉为犹，匪先民是程，匪大犹是经，维迩言是听，维迩言是争，如彼筑室于道谋，是用不溃于成。
国虽靡止，或圣或否，民虽靡膴，或哲或谋，或肃或艾，如彼流泉，无沦胥以败。
不敢暴虎，不敢冯河，人知其一，莫知其他，战战兢兢，如临深渊，如履薄氷。
诗序大夫刺幽王也
旻天疾威亦无所归咎而归之天也
议论曰谋，由是见之施为曰：犹故二字并举，而专重于谋，此犹字不宜亦解作谋字。
察善恶之分，致从违之决，是人君第一事，否则未有不惑于邪谋者，诗柄下一惑，字一断，字极妙。
亦孔之卭！病在国也，即下章所谓沦胥以败也，回遹遹字不应，训辟字，味文王有声篇，遹骏有声，遹求厥宁，遹观厥成数，遹字当是飞疾之意，大抵谋犹邪僻而无法度，曰：回飞疾而不安，详曰遹。
潝潝而靣相和訿訿，而背相诋极状，得小人之情态上章，谋臧不从，二句是罪其君之不断，此章谋之，其臧四句是罪其臣之苟同，苟同而无定断，此谋犹之所以回遹也。
洪范曰：谋及卿士，谋及庶人，谋及卜筮，易曰：人谋鬼谋，故诗及与谋夫。
书曰：朕志先定，询谋佥同，鬼神，其依筮，恊从凡谋，未有不先于定其志者，志不先定而谋之，鬼厌而不我告矣。谋之人盈庭而莫执其咎矣。谋之回遹，端在此，故首章诗柄下断之一字。
不我告犹者不告我以所当为也
酌议必参之，众论主张在决之，一人任徳亦我任怨，亦我而国是定矣，此之谓定谋，若谋夫孔多而无主，便各出议论，互相推诿，未有能善其谋者，唐史曰：凡此蔡功，惟断乃成，盖识此防矣。
古今以谋败者多矣，而宋为甚，议论多而成功，少最发得此诗之防。
如匪行迈谋二句，譬得极好，凡谋固欲其行之也，必与行人谋始得所行之路，坐谋所适，而道安可得乎之燕而适越，无怪其谋之莫定也。
哀哉！为犹节，承上説来盖上章，谋夫孔多云云，只説得个谋之莫定，尚未及其所以为谋者，故此着哀哉二字，伤其所为，谋者匪先民，大犹之法，而唯迩言之从，是正首章所为，谋臧不从，不臧覆用者，故复以筑室道谋，譬而决其犹之莫成。
犹即谋之见于政事者
先民即出，大犹之人，对举言者甚，言其犹之不归，于法则耳。
听是听信而不疑争是争用而莫夺
如彼筑室二句，譬极当盖，凡所谋者，欲见之行以为居也，谋筑而与行人谋可必，其成乎？此成字要防得好，成国成也，国成一定而不变，非国之成，即有所为，皆非其可居者，焉得成溃决也，言决不能成也，不应作遂字解。
行道宜与行者谋筑室，宜与居者谋反是，而欲得于道溃于成，未之有也。此将二谋字，比上之失谋者极切当。
我二节，通説谋而两防，一犹字是作文之法，国虽靡止，节言未尝无善谋者，特上不能用，以至于败耳。
圣哲谋，肃乂五字，总谓世有善谋者，然细分之，圣通明也，通明者，善谋善断，可以主国谋定国，是故于国虽靡止下着，或圣或否，句哲者知几可逺谋谋者熟处，可定谋肃者，慎惕可以无败，谋乂者刚决，可以成全，谋是皆民之俊乂也，故于民虽靡膴，下着或哲或谋，或肃或乂句，或曰：圣哲谋肃乂，虽并举而谋居其中，谓此诗之防在谋也，语意亦巧，圣哲谋肃乂，是世之善谋者，善谋不从，将日向下流而危亡，可立待矣。故云如彼流泉，无沦胥以败，沦胥以败在，如彼流泉，下此沦字，应作沉沦之沦解，言无沉沦，相胥以至于败也。
抑篇云：肆皇天弗尚，如彼流泉，无沦胥以亡，此云如彼泉流，无沦胥以败，不敬，天不择人，未有不沦胥，以至于败亡者。
末章正照前谋字説语意若曰：彼妄谋者，如暴虎如冯河，岂可妄用哉！然谋不可废也，要在主，是谋者存，战兢惕厉之心，如临深如履薄，唯臧者之是用耳，但知斥妄谋，而不知慎用其善谋，此诗之所谓人知其一，不知其他者也，孔子曰：暴虎冯河，死而无悔者，吾不与也，必也临事而惧，好谋而成者也。其深合此诗之防乎大注云云，愚未敢以为然，敢正髙明。
首章言谋犹回遹，病其君之不善用次章状小人之所为谋犹者，各以其意而不臧，三章承説各为谋者之不得其道，四章承説不得其道者之难底，于成五章表，世有善谋者之当用六章，教人之用谋者，在持之以兢惕之心。
宛彼鸣鸠，翰飞戾天，我心忧伤，念昔先人，明发不寐，有怀二人。
人之齐圣，饮酒温克，彼昏不知，壹醉日富，各敬尔仪，天命不又。
中原有菽，庶民采之，螟蛉有子，蜾蠃负之，教诲尔子，式糓似之。
题彼脊令，载飞载鸣，我日斯迈，而月斯征，夙兴夜寐，无忝尔所生。
交交桑扈，率场啄粟，哀我填寡，宜岸宜狱，握粟出卜，自何能糓。
温温恭人，如集于木，惴惴小心，如临于谷，战战兢兢，如履薄氷。
此兄弟遭乱相戒，以免祸之诗，然须防有怀二人，是其大主，意其所努力处在，各敬尔仪，念昔先人求所为，自善之道，中原有菽节，不是其身去教子，盖念亲之所以教我者如此，必夙兴夜寐，如集木临谷履，氷若昔先人之所为，庶可永承天命，而无忝其所生耳，以敬身教，子对言者，恐非此诗之防，敢问髙明以鸣鸠戾天兴，取努力向上，昔先人是昔时之为善者齐圣，温克其人也，我心忧伤，念昔先人有努力求进，不如其人不已意。
凡人不思其亲，则必不自敬其身，思及其亲之所以生我教，我若中原，有菽一节，则必以齐圣，温克为师而不敢同流，于彼昏壹，醉之习矣，此明发不寐，有怀二人，其人先见得极分明，自説得极透快，齐圣温克，而不困于酒，是昔先人敬其身，以承天命者，壹醉日富，则今时习于酒之昏昏者也，各敬尔仪，天命不又兄弟，劝各努力，敬身效齐圣，温克者之所为，则立意甚佳，而其向进亦甚烈矣。
壹专一也富加益也四字状尽滛湎于酒
凡整肃，通明的人，即当欢怿，欵洽时，亦知谨饬，自谦和而可爱。
抑诗云：抑抑威仪，维徳之隅，春秋传曰威仪，所以定命也，匪敬尔仪，其何以脩徳而承命读此诗，可以知此人。
吾身与天命，相对越无时，无处可萌一懈，心才一懈惰，天命即从此违矣，是天命不又之説也要防得细教诲，尔子式糓似之正道，二人之所以教我意，凡父母之教子，未有不道之以善，使与齐圣，温克者而同归也。
中原节，原是説父母之教我，故下章説到夙兴夜寐，无忝尔所生，若作我，又教其子则上下牵合，而文势甚寛缓矣，凡于此等处要体得真认得切，仰视曰：题令，飞鸣不已，起下征迈意。
我日斯迈，二句似不如此，解诗人盖谓我与而一日，有一日事一月，有一月事不可放过，当斯迈斯征，早夜以从事云尔。故下承夙兴夜寐，无忝尔所生，句日月，安可分而我説。
无忝所生正应前有怀二人句
前云：明发不寐，有怀二人，此云夙兴夜寐，无忝尔所生，凡思做好人，为父母好，儿子断然，朝夕不可以自懈。
桑扈本不食粟也，今交交率场，而食粟，似有横剥民脂意，若是而民不堪，求必罹于刑狱矣。故接，哀我填寡，宜岸宜狱，宜岂宜也？若曰：民岂宜罹此哉！故不自能糓，而握粟以卜也。
交交桑扈，节是于时事难处中，求所以自善之计，然其道不在乎他，在敬尔仪，念昔先人而已，故又説温温恭人，一节兄与弟各努力小心以自励。
自何能糓正应，前式糓似之，一糓字，言父母教我以善，若斯之殷勤，我何自能糓而不负父母之厚望也，语语相照应。
温温恭人，节正照前齐圣，温克説见昔先人以此自善其身，以承天之命，我亦当若其所为承天命，以无忝其所生也，正收拾，明发不寐，有怀二人意，然昔人温克我軰，当效其所为，而彼昏不知，壹醉日富，亦可自省矣。此诗人言外之意，足以风世也，温温恭人，是成语，如集于木，而恐坠矣，且惴惴小心，如临于谷，而恐陨焉，又战战兢兢，如履薄氷，而恐防焉，慎而又慎，盖若斯之至也，总之，只是一敬字，此正实用力，以敬尔仪处。
雨无正责，羣臣之离居教之，各敬尔身，此戒人子之式，糓教之，各敬尔仪，敬之一字，真臣子持身之大本也。
弁彼鸒斯，归飞提提，民莫不糓，我独于罹何辜于天？我罪伊何？心之忧矣，云如之何？
踧踧周道，鞠为茂草，我心忧伤，惄焉如，假寐永叹，维忧用老，心之忧矣，疢如疾首。
维桑与梓，必恭敬止，靡瞻匪父，靡依匪母，不属于毛，不离于里，天之生我，我辰安在？
菀彼栁斯，鸣蜩嘒嘒，有漼者渊，萑苇淠淠，譬彼舟流，不知所届，心之忧矣，不遑假寐。
鹿斯之奔，维足伎伎，雉之朝雊，尚求其雌，譬彼怀木，疾用无枝，心之忧矣，宁莫之知。
相彼投兎，尚或先之，行有死人，尚或墐之，君子秉心，维其忍之，心之忧矣，涕既陨之。
君子信谗，如或醻之，君子不惠，不舒究之，伐木掎矣，析薪扡矣，舍彼有罪，予之佗矣。
莫髙匪山，莫浚匪泉，君子无易由言，耳属于垣，无逝我梁，无发我笱，我躬不阅，遑恤我后。
诗序刺幽王也太子之傅作焉
提提上着一归字，言小鸟亦知所归也，子非父母之归，而谁归哉？宜臼独被废斥，如穷人无所归，故兴语特着此一字，乃知圣贤经传一字，必一义不苟下也，罹罗网也，于罹正与归飞，对忧在下。
何辜于天？我罪伊何？通是自反之辞，父母之不我爱，于我何哉？正是此意。
此篇以忧字为主，人子承懽于父母，却是何等喜见？弃于父母，却是何等忧？孟子云：唯顺于父母，可以觧忧则知小弁之忧，终身不能觧矣。
踧踧周道二句，不是兴宜臼，感伤时事，知其将必至是也。故下承我心，忧伤惄焉，如云云，晋人云，防见铜驼，在荆棘中，正是此意。
此章忧字，凡三见，如忧之，至于痛也，用老忧之，至于哀也，疾首忧之，至于病也。
砧捶物曰：人有闗心事自然痛心，梦寐中亦发嗟叹，声甚者虽少，而易老疾，莫甚于疾首，凡忧之甚者，首必见病，故诗人歴歴道其苦廹之情。
桑梓里居也不必説父母所植
説到不属于毛，不离于里，父母有不动心者乎？我辰安在？语意若曰：天生一人，必有一辰在，故各有所归，我之生辰，独安在？而罹此不幸，穷无所归乎？菀彼栁斯六句，若谓菀彼栁斯，鸣蜩嘒嘒，然有漼者渊，萑苇淠淠，然一动植之物，各有所借以自若也，我独若彼，舟流而不知所届乎？此心之忧，而不遑假寐也，注忧之之深，昔犹假寐，而今不暇也，极善。
笺云：栁木茂盛，则多蝉渊深而旁生萑苇，言大者之旁，无所不容也，甚善。
诗缉解，鹿斯一章，是忧王之孤立也，甚善鹿，见人则奔宜速矣。而伎伎，然舒缓者，顾其羣也，雉朝作而鸣者，求其匹也，今王黜后而放子兀然如伤疾之木，内有蠧病而外无附枝也，我心之忧，如此而王宁，莫之知乎？冀其感悟也。
宁莫之知有作，不如无知防者，若曰此心之忧，宁莫之知可耳，苟一知之而能无痛心，切骨者乎？此亦有理。
幽王之病，只是一个忍字，忍则不妻，其妻不子其子矣，此诗人自其所不忍者，形其秉心之忍，而不觉涕泗之交流也。
舒究二字极妙，晋骊姫譛，太子久矣，乃令其祭母而进胙，越六日，置毒其中，令公试之，犬死试之，小臣死，因泣诉太子毒公，而公竟不加察，赐之以死，借其舒究，必知六日之毒，非出于太子，借其加惠，必潜察骊姫之奸，不使其谗之得行也，不舒究之，上着君子不惠四字，又探本之论。
通章，心之忧矣，凡五见，初曰云，如之何其词缓？次曰疢如疾首，其痛深三曰：不遑假寐，则无刻可置之怀，四曰宁莫之知则有生，不如其死，五曰涕既陨之，则所谓泣尽而继之以血者也。
自菀彼栁，斯至此，无物不方，比而无物之比，不足以动君父之思，此方是臣子罕，譬纳约之义。
君子信谗四句一直説下
诗缉据释文，掎从后牵也之文，又据钱氏曰：扡以手离之之义，因解伐木掎矣，二句是谗人离间之情，盖木附着于本根，伐木者既以斤斧伐之，又以绳索从其后，牵拽之以倒，使絶离其本根，析薪者既斧之，又以手扡而离之，使木析而为二，皆喻幽王父子，天性本附着，聨属为一体，而无柰谗人之横离絶之也，甚善，又按佗即他字王舍，彼横离絶者之有罪反，黜逐太子云：舍彼有罪，予之佗矣，更妙。
莫髙匪山二句，如注所鲜，亦善自愚论之山，曰莫髙泉曰莫浚，即喻人心之险耳，古词太行之山，能摧车巫峡之水能覆舟，意正如此。
无逝我梁云云，不必作宜臼，语此四句，原出于卫，风盖弃妇之词也，今申后宜臼，母子遭逐，与此正相类，故宜臼引此四句，以为煞尾，词极咏叹，而意极深长，今人作诗，尽有述古词以结句者，盖本诸此，若作出，宜臼口吻，便失本意矣。
莫髙匪山一节是两截，前説人心之险髙于山浚于泉，君子无易由言，使耳属于垣者，得观望左右以生谗此咎，其已前事，皆言语以为之阶也，今事已至此矣，我虽思欲善其后，而非吾力之所能也，我亦如之何哉？故复引古语以深叹之，总是叙哀痛廹切之至情，总是道其忧之，莫觧意。
由言由字不苟，下由行也，欲行之言也，宾筵云：匪言勿言，匪由勿语，正是此由字。
凡人喜一人，轻説个如何擡举怒一人，轻説个如何摆布在我初没，要言之，未必实欲见之行也，乃彼之有心者，窥见此端日濳于其中逢迎，左右以隂助之隂以行已之私喜怒，则此易其言之所召也，易曰：乱之生也，则言语以为阶，君不宻则失臣，臣不宻则失身，几事不宻则害成正，此之谓也。再按诗传【缺，】伯竒【缺】 ， 后【缺，】隣大夫闵之赋，小弁续説子贡刘向，赵岐皆以此为尹伯竒事是也小序，乃曰：刺幽王也，太子之傅作焉，夫君虽不君，臣不可以不臣，父虽不父，子不可以不子，太子臣且子也，其傅何人？顾可刺王且宜臼弑逆之贼，又安有亲亲之仁，而孟子称之，孔子作春秋，以诛乱贼，托始平王，其防深矣，岂肯録其怨父之辞而不之削乎？唯邻大夫比肩事王，则于吉甫有友道焉，朋友责善，固其责也；申公诗説亦云尹伯竒为后母所譛，而出其隣，大夫作此诗以讽，其父吉甫。
悠悠昊天曰：父母且无罪，无辜乱如此，怃昊天已威，予慎无罪，昊天泰怃，予慎无辜。
乱之初生，僣始既涵，乱之又生，君子信谗，君子如怒，乱庶遄沮，君子如祉，乱庶遄已。
君子屡盟，乱是用长，君子信盗，乱是用暴，盗言孔甘，乱是用餤。匪其止共，惟王之卭。
奕奕寝庙，君子作之，秩秩大猷，圣人莫之，他人有心，予忖度之，跃跃毚兎，遇犬获之。
荏染柔木，君子树之往来行言，心焉数之，蛇蛇硕言，出自口矣，巧言如簧，顔之厚矣。
彼何人斯？居河之麋，无拳无勇，职为乱阶，既防且尰，尔勇伊何为？犹将多尔，居徒几何？
诗序刺厉王也大夫伤于谗故作是诗焉
呼昊天，为父母而自鸣其无罪，亦无所控，告之词也。
罪与辜意同，然二字同出相对，似亦少应别，按罪从网，从非辜，从古从辛岂罪以无故罹其非，解辜以有故，受其辛解耶？敢问明者。
按注怃训大，然怃与膴别，膴，从月，从无谓无如其月者，宜训大，若怃从忄，从无其义，似谓大无其心者，宜以无情觧为是，若训怃为大，下泰怃，又太大矣，似欠妥。
凡乱生于谗，谗生于君心之不断，故先下僣始，既涵句方及君子信谗句。
小人初进防言以尝试其君，正是僣之始，不必改僣为譛，易曰：臣弑其君，子弑其父，非一朝一夕之故，其所由来者渐矣，由辨之不早辨也，正谓僣始之不可涵也，蘓氏小人，为谗于其君，一叚极説得透。
君子如怒四句，谓君能一辨忠邪，慎行其喜怒，则谗无由入而乱，可无生矣，而惜乎其不能也，此是深罪其君之不明不断处。
君与小人曷尝有盟哉？但就小人之大奸似忠，大佞似信处，日逐献欵于其君，君亦日逐与相要结，若盟誓者，然是之谓屡盟，然小人之所为忠信实，奸佞之所以祸国者，而君不之知也，而且日加亲任焉，故谓之信盗，然其情则盗，而其言则蔼然，忠君爱国之嘉谋也，孰甘于是？而孰不倾信之，故又谓之盗，言孔甘，若君知其盗则不甘之矣，小人要结其君之固，人君信任，小人之深，此章极説得明透。
盟则日固而渐肆，故承説用长信则恃爱而为奸，故承説用暴甘则莫逆而加甚，故承説用餤匪其止，共正説出小人心事来。
止共不但是共其职事，内矢于念虑，外慎于猷，为莫非一，敬之肃将，此方可当此，若就职事説小人之曲，谨殆过于君子矣。但不是止于共耳，此二字当细体注较粗浅。
奕奕寝庙二节，不是兴诗，意若曰奕奕寝庙，君子作之而不可任之，匪人也，秩秩大猷，圣人莫之而不可谋之匪人也，凡所以賛庙谟定国是者皆在其人之一心，他人有心，予应忖度之，而不可以轻信也，倘如谗佞者，一立于朝，即宜加摈斥如犬，遇毚兎者，然则得之矣，乃今于柔佞小人不胜庙廊之大任者，则培植而作，用之于缉缉翩翩徃来之行言不足以賛大猷而反祸国者，则中心焉，亲信而数近之，曽不思蛇，蛇硕言，取办于其口，其于国何如也？巧言如簧，无所用其耻，其于国又何如也？此之谓屡盟，而乱用长信盗而乱用暴，孔甘而乱，用餤终为维王之卭也，愚谓如此体防，庶得诗人之意，若注所谓兴，又比不敢以为是也。
寝庙即宗庙，庙中有寝制度，奕然故云奕奕寝庙作造也。
大猷即小旻章先民是程之大猷，秩秩有经纶次第也，莫谋定也。
人藏其心，不可测度，然就其所为，以窥其意向，又就意向而察其所安，则予可忖度而知者。
小人小有才而跳踉以跃跃毚兎喻极当
国家植材以大用，必树刚直之正人，绵力小才，如荏染柔木者，树之何益！
凡正人君子，其建言于朝，着必正大光明，凡往来君侧，如十月篇所云噂防背憎，巷伯篇所云缉缉翩翩，可谓之君子乎？行言上加往来二字极状，得小人进言之态出。
心焉，数之之数，即礼记祭不欲防，亦不欲数之数，字义与防正相反，心焉数之者，谓中心焉。亲任之也，钱氏曰数记也，谓记忆而不忘也，此觧亦先得我心矣！荏染者，树之则正直者必逺矣往来行言，心焉数之，则端方辟，言必心焉，防之矣。
玩心焉，数之四字，则君心之眷注，小人真有恋恋不觧者，易曰：君子维有觧吉有孚于小人，真万古之鉴也。
硕言本硕大之言而发之，蛇蛇，便有委曲转折之状，真实由中语，决不如是，故云出自口矣，正月篇云：好言自口，莠言自口，雨无正篇云：哀哉不能言，匪舌是出，则知出自口者，谗佞之言也，匪舌是出者，忠直之言也，注谓蛇蛇硕言，为善言之出于口，吾不信也。蛇口花舌而吞吐，不可测，故此用蛇蛇字。
居河之麋，必指其所居之处，非谓居下湿之地也，为乱者多生于拳勇，而彼之生乱，专在谗佞之言，故云：无拳无勇，职为乱阶。
既防且尰，二句承上説盖极鄙其人之侏儒状之卑，尔，非谓其骭痬肿，足之疾也。
为犹将多，二句诗人意，若曰小人之为谋也，秘其为犹也，将滋多矣，乃其居御徒众，能有几何哉？特其不揣涯分而僣始者，直究其终，是以终为王之卭耳，此二句总见小人之诡秘，其为身家，利者无几，乃为国家害者，则甚大，所以君子当其僣始时辨之，宜早而遏之，宜严断不可，涵容之而使之，至于若是烈耳，此篇自奕奕寝庙，下注俱似未妥愚，故歴歴辩之髙明君子幸虚心一裁订，焉得诗人之心于千古之上。
彼何人斯？其心孔艰，胡逝我梁？不入我门，伊谁云从？维暴之云。
二人从行，谁为此祸？胡逝我梁？不入唁我，始者不如，今云不我可。
彼何人斯？胡逝我陈？我闻其声，不见其身，不愧于人，不畏于天。
彼何人斯？其为飘风，胡不自北？胡不自南？胡逝我梁？祗搅我心。
尔之安行，亦不遑舍，尔之亟行，遑脂尔车，壹者之来，云何其盱。
尔还而入，我心易也，还而不入，否难知也，壹者之来，俾我祗也。
伯氏吹壎，仲氏吹箎，及尔如贯，谅不我知，出此三物，以诅尔斯。
为鬼为蜮，则不可得，有腼面目，视人罔极，作此好歌，以极反侧。
诗序蘓公，刺暴公也，暴公为卿士，而譛蘓公焉，蘓公作是诗以絶之。
此诗要见谗人者，无面目以见人如鬼蜮之不可测，被譛者始作此诗以絶之中间逝梁逝，陈之説不过状其踪迹之诡秘，而实非有此事也，再言壹者之来，若谓尔先自絶于我耳，我犹欲与尔诅，无相疑也。而何尔之罔极，若是也好，歌以极反侧，真可谓尽小人反侧之状，使无自立于天地之间。
首提，彼何人斯？便是直指其人，后却放寛而原复归到，彼人身上是纵操，责人之法，亦纵操作文之法，孔艰二字，説尽小人心事，凡人正大光明其心，必简易平直，若艰深险阻，如飘风之不可测，鬼蜮之不可得，则必为小人无疑者，首二句是正责之辞，胡逝我梁二句本状，其行止之诡秘，然此却就作实説且不直斥其人，而讯其从，行者曰：维暴之云，则其辞婉，而其指则甚直矣。
二人从行，承上説谁为云者，姑为疑，词以寛之，而曰不入唁我，则必其主谋无疑者，是纵之而实擒之也。始者不如今云云，若曰尔始者之遇我，不如今日之踈逺也意者尔云不我可，故不入唁我乎？不然而胡，其若是恝也，如此体来，觉得诗人委曲之防，注二句一直説下似太促。
复提彼何人斯？胡逝我陈？见彼不但逝我梁，又入我陈矣，但无面目见我故，闻其声而不见其人耳。尔独不愧于人乎？不畏于天乎？此数语发小人，良心亦不容昧，但意在譛人以自利，即所可愧，可畏者亦冺灭，无存耳。不愧二句，平説亦可相承説亦可。
小人面与人相和，背实相诋，然欲自掩蔽，若非已譛之者，然未尝不欲至其庭也，而良心终不容昧，欲行，又且自止焉。真有逝梁而不入，逝陈而不见一叚光景，此诗形容殆尽。
又提彼何人斯？其为飘风，着其人心情靡定，踪迹无常，不南不北，而又不实来唁我，祗以搅我之心，此深疾而痛恨之词也。
尔之安行，节言其徃时不一顾我，尔还而入节，言其还时不一，顾我总承上，胡逝我梁？説来以见所以搅我心者。
壹者之来，不独説一来见我，壹者一人之称也，前云二人从行，以纵之，此两云壹者之来，以擒之，使其莫可逃遁。
云何其盱望之不至而深致其疑也
我心易也，易字作平字，防説尔一入我门，我心即放平，无复疑也。
否难知也，否字莫放过否，不然也，即前章云：不我可之，谓尔行不来，尔还不入，必有不然于胷中我难以识其故也。注我不得而知止，发得难知，意不防发，得否字出。
反壹者之来，俾我祗也，防则其不来，为我之怨望也深矣，较上云何？其盱为尤甚。
前六章，通就谗人往来，踪迹之可疑，上説以见其情之可恶，伯氏节始以正义责之，言已与尔同官于朝，有伯仲之亲，如壎箎之相应和，如防之贯，物相聨属，尚有不相知者乎？谅不我知，则愿出三物以诅尔斯矣！相知无待于今日相信，何待于诅盟，若此云者，正责其面，和而背诋，非同寅恊恭和，之君子也，故承为鬼，为蜮，则不我得云云。
谅不我知，三句是説我心事可对天日，尔不我知，我可出三物以诅尔斯，非欲其诅，以见谅也。
伯仲壎箎是一喻及尔同贯又一喻
此罔极二字，与青蝇篇，谗人罔极，义同曰：视人云者，承上有腼面目，来若曰：为鬼为蜮，则不可得耳。腼然亦有面目视人，宜明白正大，可若是之，罔极乎罔极者，言其情之奸恶，无底极也，故下承説作此好歌，以极反侧，此二极字正相应，言反侧之情，本无底极，我就尔情之无底，极处作此诗，以究极之也。
萋兮斐兮成是贝锦彼譛人者亦已大甚
哆兮侈兮成是南箕彼譛人者谁适与谋
缉缉翩翩谋欲譛人慎尔言也谓尔不信
防防幡幡谋欲譛言岂不尔受既其女迁
骄人好好，劳人草草，苍天苍天，视彼骄人，矜此劳人，彼譛人者，谁适与谋，取彼譛人，投畀豺虎，豺虎不食，投畀有北，有北不受，投畀有昊。
杨园之道，猗于畆丘，寺人孟子，作为此诗，凡百君子，敬而听之。
诗序刺幽王也寺人伤于谗故作是诗
注因萋菲之形，而文致之以成，贝锦説得是但就下章哆侈二字，防来此萋与菲，亦无形者，诗人谓譛人者，必説成一片锦，然后可耸动得人，乃其所云然者，皆是无形影之词，如萋兮菲兮，以成之者又做成一个箕，然后可簸扬得人，乃其所为尔者，皆是自造作之辞，如哆兮侈兮，以成之者故下云：彼譛人者，亦已大甚，谁适与谋，若説因萋菲之形，文致以成贝锦，将亦説因哆侈之形，张大以成此箕耶？
大东篇云：维南有箕，不可以簸扬，又云：维南有箕，载翕其舌，则知必哆，张然后成，箕成箕，乃可以簸扬也，哆者防张之貌，侈则大张之谓也。
凡譛出于一人，其为谋也浅，有所以主之者，则彼此造作，其为譛也深矣，故诗究，谁适与谋，而下文又重言之。
缉缉二章承上谋字説
缉缉者严宻以入其罪也，翩翩者往来，以行其奸也，前篇云往来行言正，翩翩之意。
谋欲譛人者，谋欲譛言之入也，谋欲譛人，必寻覔他人罪，往来以行奸，故上着缉缉翩翩，字面谋，欲譛言之，人必便利于应对之辞，反覆为浸润之计，故上着防防幡幡字面。
慎尔言也，谓尔不信，岂不尔受？既其女迁，皆就后日所必至者，而忠告之，盖凡为无情之辞，以譛人者，终必有时，破绽祸反，及之所以要慎之于初而勿为，慎尔言也，谓尔不信是将，后日致人之疑者，劝其不为譛，非教人慎为譛也，要认得明。
再按：陶其情云，慎尔言也，谓尔不信，岂不尔受既其女，迁通是戒，被譛者之词，言人方谋譛尔，言可以不慎乎？且谓尔言不信矣，亦岂不尔言之，是受乎？既其闻譛，言而女迁耳，故继以骄人，好好即指譛者，言劳人草草，即指被譛者言，于是仰告苍天，何不视察？彼骄人之虚妄而矜念，此劳人哉！亦防得甚好。
骄人好好节是无柰彼何要天开眼的话
再提，彼譛人者，谁适与谋，随欲将此人投畀豺虎，有北昊天，盖痛恨其谋之祸，害天下而欲其死亡之速也！所以説恶恶如巷伯。
书分北三苖北字正投畀有北北字
上呼苍天，苍天要，天开只眼此云：投畀有昊，要天加之威。
杨园之道，倚于畆丘，即喻下与上相邻近之意，见得今日譛及于防贱，他日即及于大臣，凡百君子，当敬听而遏絶之也不是兴贱者之言，有补于君子，注譛始于防，贱二句最妙。
习习谷风，维风及雨，将恐将惧，维予与女，将安将乐，女转弃予。
习习谷风，维风及頽，将恐将惧，寘予于怀，将安将乐，弃予如遗。
习习谷风，维山崔嵬，无草不死，无木不萎，忘我大徳，思我小怨。
诗序刺幽王也天下俗薄朋友道絶焉
诗缉云旧説谷风为生长，习习为和调，今考二章言维风及頽頽暴风也，非和调之类，三章言草木萎死，无生长之意，其説难通矣是风出自大谷，盛怒之风也，又习习然，连续不断，继之以雨，行道之人谁堪之？及頽从上而下为焚轮，又甚于雨矣。维山崔嵬，如推山倒海之势，至草木之萎，死又甚于頽矣，此统喻当时变之冲，有极难处者，唯是朋友共处患难将，恐将惧以相与，是为大徳而不可弃，遗且忘者，故三章厯言之以见交，情之薄恶。
彼一时也，将恐将惧，此一时也，将安将乐，人情乎人情，急则相依，缓则相弃，甚有置之若遗者，故于女转弃予，下着弃予如遗，句又甚有修小怨而忘大徳者故于弃予如遗，下又着忘我大徳，思我小怨，句交情之偷薄，盖从古已然矣。
蓼蓼者莪匪莪伊蒿哀哀父母生我劬劳
蓼蓼者莪匪莪伊蔚哀哀父母生我劳瘁
缾之罄矣，维罍之耻，鲜民之生，不如死之久矣，无父何怙？无母何恃？出则御恤，入则靡至。
父兮生我，母兮鞠我，拊我畜我，长我育我，顾我复我，出入腹我，欲报之徳昊天罔极。
南山烈烈飘风发发民莫不糓我独何害
南山律律飘风弗弗民莫不糓我独不卒
按诗序，刺幽王也，民人劳苦，孝子不得终养尔，申公诗説王室昏乱，谗邪肆行，其大夫士有没而不得其所者，孝子痛伤，而作是诗，今按末章烈烈，发发律，律弗弗语，昏乱肆行，诚有然者，此王裒痛恤其父之死，三复流涕而废卷也，若止不得终养，岂即至此哉！劬劳者，勤劬劳苦也，劳瘁者，劬劳而至于瘁也，怙怙冐也，恃頼恃也，御恤，御念而不忘也，靡至如归而靡至也。
受气曰生成形，曰鞠拊，拊循也，抚摩抑搔之，谓畜畜飬也，衣食调燮之谓长，成长也，日夕滋益，以望其成，育爱育也，煦姁翼庇以致其爱，顾即顾视之，顾言无时而不顾也。复即往复之，复言无往而不复也，出入腹我，言一出一入，常置之怀抱，中非止三年，怀抱而已者。
此生鞠拊畜数字，不过就可举者数之耳，愚所释亦不过就此诗数字义稍分别之耳，若论父母之恩勤，即就中一字细，求之説不尽更着数十字形容之，亦説不尽。
欲报之徳欲以徳报其亲也
南山烈烈，二章非兴也，南山烈烈，似在上之威严而律，律尤甚，飘风发发，似致令之迅疾而弗弗尤甚，是大有不顺乎人情者，故孝子卒劳苦而不得终飬耳，观四月篇，冬日烈烈一章，则知此二章，决非触物以起兴之辞矣。
为人子者，常存匪莪，伊蒿之心，则自不敢为匪才，以辱其亲矣；常存昊天罔极之念，则自不敢少偷惰，以终其身矣。
有饛簋飱有捄棘，周道如砥，其直如矢，君子所履，小人所视，睠言顾之，澘焉出涕。
小东大东，杼柚其空，紏紏葛屦，可以履霜，佻佻公子，行彼周行，既往既来，使我心疚。
有冽氿泉，无浸获薪，契契寤叹，哀我惮人，薪是获薪，尚可载也，哀我惮人，亦可息也。
东人之子，职劳不来，西人之子，粲粲衣服，舟人之子，熊罴是裘，私人之子，百僚是试。
或以其酒，不以其浆，鞙鞙佩璲，不以其长，维天有汉，监亦有光，跂彼织女，终日七襄。
虽则七襄，不成报章，睆彼牵牛，不以服箱，东有啓明，西有长庚，有捄天毕，载施之行。
维南有箕，不可以簸扬，维北有斗，不可以挹酒浆，维南有箕，载翕其舌，维北有斗，西柄之掲。
诗序刺乱也，东国困于役，而伤于财，谭大夫作是诗，以告病焉。
首二句曰：兴，吾不信也。兴者，触物而起，兴也，簋飱棘，何见而兴？周道也，注云：有饛簋飱则有捄棘，周道如砥，则其直如矢，二则字甚无谓，愚谓首二句盖有深意存焉，簋飱，而曰饛富厚者之所享也，棘而曰捄，流离者之所持也，诗人若曰：四海之内，皆赤子也，王政平直，彼此各得分愿，何至有大相悬絶者稍有不平，则必有不得其所者矣，故开首，即致叹曰：民一也，有饛簋飱者则必有捄棘匕者，盖势之所必至也，周之道，世之所倚以为平，不如砥乎？平施以惠民，其直不宜如矢乎？是君子之所履，而小人所视，以为生者，独柰何不平？不直一至此乎！所以睠焉，顾之而不觉澘，然其出涕也，注乃谓棘匕者，以棘为匕，所以载鼎肉而升之于爼，似无所据，且谓周道如砥，则其直如矢，意义亦不相防，愚不敢以为是，敢问髙明
捄何以训觩？作曲捄，捄取也，捄取以应急也，流离道涂，的人讨得碗，残羮剰饭拗取荆棘为，以应急是，所谓有捄棘耳。
有饛簋飱有捄棘匕，二句正，犹今俗语厨中有冷饭，路上有饥人之谓，睠言顾之，澘焉出涕，正睠顾，此一叚光景，所以出涕之，不可遏也。
凡民之财不过耕，与织而已，诛求之尽而至于杼柚，其空紏紏葛屦，可以履霜，佻佻公子，行彼周行，且既往而既来，无时休息如砥，如矢安在哉？所履所视安在哉？此使我心疚，而不止澘，然其出涕者，有冽氿泉二句，即曹风冽彼下泉，浸彼苞稂之意，大抵民望隂雨之膏泽，不堪冽泉之朘削，蘓氏薪已获矣，一叚注极佳。
契契取交合之义，不堪之念，交合于胷中要唯寐耳，寤则契契，然发之长叹矣。
民依于君，如赤子之恋慈母也，乃不胜其求，而称曰惮人，可哀也哉！亦可息也。正照前既往既来，防不独曰：东人西人，舟人私人而并下之子二字极有深意，盖当日视东人之供亿，若以为固，然而延及其嗣，彼西人及舟人私人之子，自然衣食之丰饶，而且有渐，试于僚采者矣，观今日事可识也。
东人输载以徂西，必假舟人，故説舟人之子，熊罴是裘，其所输纳，必假私人，故説私人之子，百僚是试，粲粲衣服，熊罴是裘，视杼柚，其空葛屦，履霜者何如？百僚是试，鞙鞙佩璲，视佻佻公子行，彼周行者何如？
或以其酒四句承上泛泛説盖曰西人进益多受用，大将物事，不当物事防，或以其酒，不以其浆，固其所必尔也，且舆皂之属，皆得列于冠裳，鞙鞙佩璲，不以其长，亦其所必至也，观今日之事，又可见矣。诗缉将，或以其酒四句缀百僚，是试下为一章，维天有汉四句缀，虽则七襄，上为一章，极有理。
维天有汉以下通，是诗人无可控诉之，词意若曰，我东人，此情谁能监之？要是天，能鍳察耳。维天有汉，监亦有光矣。光独不能监我乎？跂彼织女，终日七襄矣，虽则七襄，不成报章，曾何助我之空于机杼也，睆彼牵牛矣，不以报箱，曾何助我之疲于输载也，东有啓明啓日之明，谓何？西有长庚，续日之长，谓何载瞻天毕，谓能好雨，以润枯槁也，而载施之行，有捄谓何？箕则能簸扬矣，维南有箕，不可以簸扬，谁为我去？此政也，斗则能挹取矣，维北有斗，不可以挹酒浆，谁为我觧此饥渇也毋望簸扬，而载翕其舌，反若有所吞噬，毋望挹酒浆而西，掲之柄，反若有所挹取于东，其将若之，何哉？无可控诉，而诉之于天，无可归咎而歴指东西南北，以咎天之垂象者，是所谓深于怨也。人疾痛则呼天，呼父母，是所谓告病之辞。
有捄天毕，捄字亦取应急之义，月离于毕，俾滂沱矣，东人职劳不来，如枯旱之望雨天毕，载施之行，安望其润泽，而捄取哉？此诗人字有取义，而句有深意，不可草草，误解者。
四月维夏六月徂暑先祖匪人胡宁忍予
秋日凄凄百卉具腓乱离瘼矣奚其适归
冬日烈烈飘风发发民莫不糓我独何害
山有嘉卉侯栗侯梅废为残贼莫知其尤
相彼泉水载清载浊我日构祸曷云能糓
滔滔江汉南国之纪尽瘁以仕宁莫我有
匪鹑匪鸢翰飞戾天匪鳣匪鲔潜逃于渊
山有蕨薇隰有杞桋君子作歌维以告哀
诗序大夫，刺幽王也，在位贪残，下国搆祸，怨乱并兴焉。
四月，维夏六月徂暑，是自然定序诗意，盖况王政之日酷，一日不能存活也云尔。
先祖匪人胡宁忍予是疾痛则呼父母之意
其腓，腓字不应作病字解，腓足肚也，言秋风凄其百卉之枝叶尽凋敝，而唯具存，此足干耳。
乱离莫矣云云，盖当此凋残，零落时不能止，居而无所适归耳，此亦根王政来。
民莫不糓二句止説已之不胜其害耳，若想当时光景，恐无有能自善者，正月篇云：哿矣富人，哀此惸独，凡诗之作，盖皆就惸独者言也。
四月，维夏六月徂暑，不胜其酷，炎秋日凄凄，百卉具腓，不胜其凋悴，冬日烈烈，飘风发发，不胜其凛冽，章章句句有意。
易曰：大哉乾元，万物资始，乃统天，一元之气常流行于四时，君人者应天而时行，不骄不伏，四时皆春矣，乃或骄阳伏隂如酷暑如凄风，如烈寒，令民不能自生，息体元之谓何？此诗但举夏秋冬之时，而不及春意深哉！意深哉大注，夏则暑秋则病冬则烈祸乱日进，无时而息，亦极有见。
山有嘉卉，节承上説凡民之所以不胜其酷烈者，由残贼之臣，用于上也，山有嘉卉，必称栗与梅矣，乃彼桢干之臣，自废而为残贼，是谁之尤哉？而防莫之知哉！味莫知其尤，语似大学，彼为善之意，盖咎其君之任此人也。
废为残贼，一废字甚可玩，凡仕人国者，孰不可为？忠良尽瘁之臣哉？然非人之所能与也，其人之自立也，一变而为残，为贼，又谁从而使之，其人之自废也，吾愿世之仕者为忠良，毋为残贼为自立，毋自废，泉水犹时有清浊搆祸，乃无止息之期，其能自存活哉！此糓字与前谷字，愚谓应作生息之意，解日搆祸云者，正照首三章，説非遭其酷暴，即逢其凄烈，欲解脱而不能也。
江，汉，犹为南国之纪，王不能察尽瘁之臣，国纪竟安在哉？此民之所以卒受其酷烈之害也。
尽瘁二句，要防得好，此不就尽瘁之臣，説就其民望，留此尽瘁之臣，説若曰尽瘁以仕之人，是调元賛化于庙堂之上，而登斯民于春台者，我民之所庇也，为国之纪者，防不为我眷存，此一人乎？盖尽瘁以仕之人去则废为残贼之臣，用此民之所为惓惓也，宁不我有云者，宁不为我憗，留此等臣也云尔。
废为残贼，莫知其尤，咎其君之用此人也，尽瘁以仕，宁莫我有咎，其君之不任此人也，此二节正相照应，要深体自得。
王者任尽瘁之臣，去残贼之害政行，如春而登，斯世于熈熈，皥皥之域，其民将鸢飞鱼跃，不知天渊之上下也；任用匪人，酷如暑，凄如风烈，如冬至，使民欲奋飞潜逃，而不可得斯世，何世哉斯政，何政哉？斯君何君哉？读其诗，想其时可为掩卷而流涕，末章注，三则字，无谓诗人意若曰，凡物各产其地，皆有生意存焉，山有蕨薇，地有杞桋，无有不遂，其生者，独柰何民之不得其所哉？此君子作歌，而维以告哀也，汉文帝诏曰：方春时和羣生之物皆有以自乐，吾民独阽于危亡而莫之省忧，盖深逹斯防也。
曰维以告哀其情何如其可怜也
陟彼北山，言采其杞。偕偕士子朝夕从事，王事靡盬，忧我父母。
溥天之下，莫非王土；率土之滨，莫非王臣，大夫不均，我从事独贤。
四牡彭彭，王事傍傍，嘉我未老，鲜我方将，旅力方刚，经营四方。
或燕燕居息，或尽瘁事国，或息偃在状，或不已于行，或不知呌号，或惨惨劬劳，或栖迟偃仰，或王事鞅掌，或湛乐饮酒，或惨惨畏咎，或出入风议，或靡事不为，偕偕不必作强壮解即所偕行之人也，虽曰从事独贤，然必有同事偕行者，故曰偕偕士子朝夕从事，诗本大夫所作，乃不刺王，而曰大夫，自称为从事，是臣下之礼也。
云独贤者，非自称其贤也，维贤任事，谓君或以我为独贤耳。
四牡傍傍，正言其所为，劳者为王，事之靡盬也，傍傍即旁午之谓。
嘉我未老云云正谓我为独贤处
鲜少也，将奉也，鲜我方将谓如我将奉得王事者絶少也，故独任我耳！旅力方刚，经营四方，正是方将事燕，燕居息对尽瘁事，国言佚劳之不均也，息偃在床对，不已于行，言行止之，不均也，不知呌号是付之罔闻者，惨惨劬劳，是靡所控诉者，栖迟偃仰，是惟意所适者，王事鞅掌，是莫可解脱者，躭乐饮酒，何等逸豫，惨惨畏咎，犹恐其或及之，出入风议，何等从容？靡所不为，维日，其犹不给，北各相为对，言而总之，则所谓役使之不均也。
鞅掌何以作失容，解按説文鞅马颈组也，此必控马而执在手者一释手，则马奔而车裂矣，总揽国事者亦然，故曰：王事鞅掌耳，如解作失容，将谓王事失容乎？驷鐡篇云：六辔在手，是鞅掌之一证。
无将大车祗自尘兮无思百忧祗自疧兮
无将大车维尘防防无思百忧不出于□
无将大车维尘雝兮无思百忧祗自重兮
将大车，有任重意，凡人一身，百责萃焉，百忧聚焉，行役者，身劳王事，将百责委之于家，全在上之人体恤其情，使无内顾之忧耳。上不加恤，而俾一思之，至于疧，不出于□，至于重柰何？使彼无怨心哉！无思云者，正言其思之，不能置也，易曰説以先民，民忘其劳，忘则何事于思而至于疧，且重哉？是以君子读无将之诗，而知上之人不能以人道使人也。
上照注为解耳。若诗序则云无将大车，大夫，悔将小人也，将有推挽意，君子推挽小人，小人既进，则潜害于君子，此亦理之所有者，且自尘自疧自重，字面俱有自咎，推挽之意，宜从之。
明明上天，照临下土，我征徂西，至于艽野，二月初吉，载离寒暑，心之忧矣，其毒大苦，念彼共人，涕零如雨，岂不怀归？畏此罪罟。
昔我往矣，日月方除，曷云：其还嵗聿云暮念我独兮，我事孔庶，心之忧矣，惮我不暇，念彼共人，睠睠怀顾，岂不怀归？畏此谴怒。
昔我往矣，日月方奥，曷云其还？政事愈蹙嵗聿云莫采萧获菽，心之忧矣，自诒伊戚，念彼共人，兴言出宿，岂不怀归？畏此反覆。
嗟尔君子，无恒安处，靖共尔位，正直是与，神之听之，式糓以女。
嗟尔君子，无恒安息，靖共尔位，好是正直，神之听之，介尔景福。
诗序小明，大夫悔，仕于乱世也，仕于乱世，则必有劳役而不息者矣，则必有安处而不劳者矣，故前三章三言，念彼共人，后二章再言，靖共尔位，兹可以得其情矣。
共是人臣之盛节，此曰念彼共人矣，后又望其靖共尔位，要见其原，未能共也，世谓如此者为共人，故诗人亦若此称耳，防下畏此罪罟，畏此谴怒，畏此反覆便可见，其为人之实。
念彼共人，涕零如雨，非思念此人而若此，其用情也，此人之心不可测，一念及之，不觉其零涕焉，盖畏之甚也？故下承云，岂不怀归？畏此罪罟。
怀归是人子至情畏罪罟是其不得申情处
罪罟，是泛言谴怒，是明入之于罪罟也，反覆是暗中之于罪罟也，小人情状之可畏，盖如此。
出车云：岂不怀归？畏此简书，是臣子肃将之辞，读之令人生共心，此云岂不怀归？畏此罪罟，是臣子惮戒之辞，读之令人生惧心。
涕零如雨，不言而自伤也，睠睠怀顾，回视而恐反也，兴言出宿，欲寝而靡寜也，兹可以见伤，谗畏讥之，情状矣。
若説念彼共人云，云是念此，僚友而怀归，则睠睠怀顾，下又説岂不怀归？将何以解？
念我独兮，便见非众之所与回邪者交亲，正直者孤立，盖自古伤之矣。
惮我不暇惮字即大东篇哀我惮人之惮
采萧获菽，是用以奉祭，飬老者故嵗莫深思及之，上既念且畏之矣，至是始嗟叹，而厚望之，盖当时偷安在内者，维恐正直之来，形己之短，百般设计以逺役之令不得一日立于朝，如伯嚭宻啓吴王遣伍员使齐之类，故告之，无恒安处，无恒安息，若曰国家之可虑者甚多，安处安息，非所宜也。维正直是与，而又出于中心之好，乃为靖恭尔位，见祐于鬼神耳，不然，而惟谴怒之，加反覆之譛，防正直于罪罟，怡怡然偷处，息之安神，宁无夺之鉴，益其疾乎？盖劝其从好，一边可用，以获福，则所谓戒且惩者自在其中，所谓言之者无罪，闻之者足以戒，此善言也，即此可以见诗人用意之忠厚矣。
居处而不迁曰安处息念而不为曰安息
靖共尔位二，句一直下重，下句凡人臣事君，要自靖克共以居其位，而非一人之能胜也，视人之正直，若已有之，而维此之是与？则以人事君之义也。式糓以女以字，不作与字解，以左右之也，言神贻之以糓，有若或相之者。
上言正直，是与此云好是正直，好较与为深所云，好者即大学传其心好之，不啻若是其口出也， 因世所谓共人者，不共尔位，而惟正直之妬，故两言靖共尔位，要其维正直之与，又进之，以真好也，单一介字训大可也，曰：介以景福，便有畀予之意，注将介与景并训作大，是谓大尔。大福矣，可乎哉！伐木篇论，朋友説到神之听之，终和且平。此论僚友亦説到神之听之，式糓以女，盖凡人相与以心，此心之神不可欺，即神之所在也，人可欺也，神之听可欺乎？故惟正直之与此心可质乎？神明雨无正，云胡不相畏，不畏于天，何人斯云？不愧于人，不畏于天，皆神之听之之意。
鼓钟将将，淮水汤汤，忧心且伤，淑人君子，怀允不忘，鼓钟喈喈，淮水湝湝，忧心且悲，淑人君子其徳不回鼓钟伐鼛，淮有三洲，忧心且妯，淑人君子其徳不犹鼓钟钦钦，鼓瑟鼓琴，笙磬同音，以雅以南，以籥不僣，按诗序鼓钟，刺幽王也。
鼓钟鼓字是虚字即鼓瑟鼓琴之谓
淑人君子，是古先王之勤政子民者，怀允不忘，懐思信允而不忘，爱民之心也，爱民则乐而有节矣，注忧伤而思古之君子，不能忘非是。
将将声之剽而疾也，喈喈，声之混而杂也，汤汤水盛而汪洋，湝湝水流而滛佚伤，伤悼也，悲痛悲也，各稍别妯从女，从由女子由中生者，固结不觧，又不但伤悲而已也，训动字，似未妥。
其徳不回其徳不犹何徳也君徳只是一个爱民，存爱民之心，自然不回邪不夷，犹为流连，荒亡之乐，诗中用犹字甚多，其义各别，如小星之实命，不犹宜作相似，觧采芑之克壮，其犹宜作威略解，小旻之谋犹回遹，宜作，作为觧斯干之无相犹矣，宜作狠恶，觧此之其徳不犹宜作夷，犹觧盖犹本兽名，其形相似，其力甚威，其能有为，其性甚狠，喜则夷夷，故称夷，犹疑则豫豫，故称犹豫，读者当随其文义求之，一槩解作似也，圗也，便不是。
末章不应，与上三章，同防上云：淑人君子，怀允不忘其徳不回其徳不犹便见有不僣之意，僣妄用也，鼓钟钦钦，而比之以琴瑟，谐之以笙磬，奏必以雅南而舞，必以籥，清庙明堂之音，用之清庙明堂之上，是之谓不僣，若用之淮上，为流连之乐，是僣也，可谓人则是而乐则非乎？敢问髙明
重订诗经疑问卷六
<经部,诗类,重订诗经疑问>
钦定四库全书
重订诗经疑问卷七
明 姚舜牧 撰
小雅
楚楚者茨，言抽其棘，自昔何为？我蓺黍稷，我黍与与，我稷翼翼，我仓既盈，我庾维亿，以为酒食，以飨以祀，以妥以侑，以介景福。
济济跄跄，絜尔牛羊，以往烝尝，或剥或亨，或肆或将，祝祭于祊，祀事孔明，先祖是皇，神保是飨，孝孙有庆，报以介福万夀无疆。
执防踖踖，为俎孔硕，或燔或炙，君妇莫莫，为豆孔庶，为賔为客，献酬交错，礼仪卒度，笑语卒获，神保是格，报以介福万夀攸酢。
我孔熯矣，式礼莫愆，工祝致告，徂赉孝孙，苾芬孝祀，神嗜饮食，卜尔百福，如几如式，既齐既稷，既匡既敕，永锡尔极，时万时亿。
礼仪既备，钟鼓既戒，孝孙徂位，工祝致告，神具醉止，皇尸载起，鼓钟送尸，神保聿归，诸宰君妇，废彻不迟，诸父兄弟，备言燕私。
乐具入奏，以绥后禄尔，殽既将莫怨具庆，既醉既饱，小大稽首，神嗜饮食，使君夀考孔惠孔时，维其尽之，子子孙孙，勿替引之。
按：楚茨信南山大田，甫田四篇诗序，皆谓刺幽王也，皆伤今思古之词，故全述古事，形容其田野修治，年报丰穰，祭祀礼乐之备，燕饮威仪之美，言之反覆，而不厌者，葢诗人遐想，太平之盛，田家之乐，惆怅羡慕，恨不生乎其时，所以伤今，而思古也。
此诗述公卿力于田事，以脩祭祀之事，故首章叙，黍稷丰盈，为酒食以致祭，有酒食，必备牺牲，故次章叙将奉牛羊以承祭，然承祭，不可以不敬，故三章叙主祭与祭执事之有，恪以备举祭祀之礼，其各章下系，以福夀之词者乐章，一升奏为一阕，故云尔。其实通章重在致祭，上不重在受福，上四章，工祝致告下，然后叙神歆其祭，锡之以福禄，五章则叙其祭毕而举，燕六章，则叙其所为燕者，而并载与燕者之庆词见，神之所飨，在明德之馨，然非黍稷之馨，无由以将，所以公卿必力田以供祭祀之礼，读此诗者，必融防此大防始得。若徒拘泥于文字，间便支离破碎，不足以言诗矣。
飨维酒食，酒食维黍稷，故章首本蓻植之初，说到黍稷之丰，仓庾之盈酒食之具，用之以飨祀，妥侑以举，时祭之礼。
仓不足贮而益之，庾曰：既盈而维亿，皆甚言其所获之多耳。
飨祀是大槩说妥侑又飨祀中事
以介景福即下二章报以介福意不重
济济跄跄，是趋事之容在絜尔，牛羊以下见得春夏物生未成，礼从其薄，秋冬黍稷，既登而可伸，备物之敬，故用烝尝。
是皇者，皇皇然，临之在上也，不应作大也，君也，解神保非尸也，尸皇尸何等尊称？又必着神保二字，以为美号耶？且以巫降神之称，大是荒谬，胡引以解经，愚谓先祖是始祖，始祖而下为神，保中庸云：宗庙飨之，子孙保之，生为子孙，可保其基业，没为神，可保其享祀，是为神保耳，观是飨是格，语则可见矣。若以尸言始祭时，尸即在位，何于是飨后始，云是格耶？后章鼓钟，送尸下，又何云神保聿归，曰尸，曰：神保若是其称之，重复耶？
神保是飨，及下神保是格云，葢言必如是，而后可致，神之来，飨来格也。两章意通，重在此下，孝孙有庆，报以介福云云，俱不重。
执防是贱者，君妇是贵者賔客，是助祭者，备举云云，见在祭者之无不恪也。
上止言牛羊，未及爼豆，上但言济济跄跄，未及賔客，此章云为爼，为豆为賔，为客字，字有义，莫轻防过，爼盛牲体，而又有宜燔灸者，故为爼孔硕，下着或燔或灸句。
賔客各有威仪故云为賔为客
献酬时固有少长以共事，然所重在賔，客献酬上交错，即其中之往来交错也，以献酬属，賔客交错，属少长非是。
祭时何以及賔？客曰：祭以得贤，助祭为荣，得贤賔客以助祭，即祖考，亦有献酬之意，故献尸之后，有献賔客之礼，信南山云，以为酒食，畀我尸賔，亦此意，礼仪笑语，即献酬交错之礼，仪笑语也，中则曰：卒度合宜，曰卒获此，虽有和意，然总只是敬以将事，攸酢者，若有献则有酢，必然之词也。
三章万夀云云总是永，永克享，若下文所云永锡尔极时，万时亿之谓。
我孔熯矣，式礼莫愆，见自行礼，时至此一将之诚敬，而无惰慢之形，此所以能格于祖考，而致福禄之绥也，彼跛倚以临祭者，其何足以语此。
工祝致告二句是祝致神意于主人之谓苾芬，而下八句，则嘏主人之词也。
苾芬而下，八句一串，下若曰：维尔主人苾芬，以致孝祀，神嗜尔，饮食而居歆，已卜尔有百福之受，如几之先见也，如式之有常也，既齐而整，一既稷而坚实，既匡而中正，既敕而肃将永，永锡尔以皇极将时万，时亿而无穷焉。此正申前章，报以介福万夀无疆万夀攸酢之意，勿分饮食礼容，为二事。
易曰：几者，动之微，吉之先见者也，曷以期字解，稷训疾无谓，愚谓宜作坚实解。
齐稷匡敕四字，非善其承祭之容也，齐庄中正，本皆君子之德，工祝致告，若谓自今以后，俾尔既齐既稷，既匡既敕，常如承大祭者，然故承永锡尔极，句既尽也，齐稷匡勅之尽善也。
永锡尔极极，字即书，皇建其有极，极字是致福之本也，工祝不但祝君之福，而直祝以致福之本，上二章云：报以介福万夀无疆万夀攸酢此云卜尔百福，永锡尔极，时万时亿，正申言上意，若分报以福禄，报尔以众善之极作二项，便不是。
礼仪既备，钟鼓既戒，是礼无不举乐，无不奏而祭，将毕也。
异姓賔客，己有献酬之礼，故祭毕止，归其爼，而诸父兄弟，备言燕私，中庸旅酬下为上，是献酬交错，事燕毛是备言燕私事。
钟鼓既戒，是奏之于庙者，乐具入奏，是奏之于寝者，寝在庙之后，故云乐入。
后禄对先人言，上云报以介福万夀无疆卜尔，百福，时万时亿，先人既畀我以禄矣，燕私之饮，正所以绥是禄也。绥，安也，受而安之之谓。
再按诗序云：刺幽王也，政烦赋重，田菜多荒，饥馑降丧，民卒流亡，祭祀不飨，故君子思古焉，则此诗分明是王者之事，观孝孙有庆万夀无疆报以介福万夀攸酢水锡尔极时，万时亿等语，则可见矣。古大夫嘏辞，虽亦有多福，无疆眉夀万年语然，未有若前之嘏辞直，曰万夀无疆永锡尔极时，万时亿之致祝者，若此为大夫，嘏辞不识，天子嘏辞，又将何以加焉！申公诗说，亦谓是篇，农事既成，乃祭宗庙，燕及王族之诗，然不谓刺与序小异，吕氏通篇注极明。
具庆是矣。何以上着莫怨，字曰同姓，一体也，一体宜一，心有乖戾，则怨心生矣，莫怨云者，懽忻无间之谓也，懽忻无间而咸集，是为具庆角弓，云：民之无良，相怨一方，中庸云：亲亲则诸父昆弟不怨，正是此意，孔惠孔时，四句不必着祭祀上说，理无不顺，曰：孔惠行无不得，曰：孔时，维其尽之，即天保俾尔戬，糓罄无不宜之，谓子子孙孙，勿替引之言，其后又防防引之而不替也，此之谓绥后禄，此皆大小稽首，致庆之词，葢前章神嗜饮食，以下六句，此工祝，所以致神之赉者，此章神嗜饮食，以下五句是燕私，所以伸已之祝者，皆就其以德受福者，言俱不必粘着，祭祀上说，首章首四句据注，即为古人除去荆棘，以为蓻黍稷，事抽字作除字解，然楚楚者，茨句似无着落。诗缉抽字作发字解，言楚楚者茨，言抽其棘矣，自昔何为者哉？我蓻黍稷者也，与与翼翼，登之仓庾以共享祀，昔日丰穰之乐，何如者而今为茨棘之，是可伤而思也，通篇俱作天子之事，防是大有理。
信彼南山，维禹甸之，畇畇原隰，曾孙田之我疆，我理南东，其畆。
上天同云，雨雪雰雰，益之以霡霂，既优既渥，既霑既足，生我百糓。
疆埸翼翼，黍稷彧彧，曾孙之穑，以为酒食，畀我尸賔夀考万年。
中田有庐，疆埸有，是剥是菹，献之皇祖，曾孙夀考受天之祐。
祭以清酒，从以骍牡，享于祖考，执其鸾刀，以啓其毛，取其血膋。
是蒸是享，苾苾芬芬，祀事孔明，先祖是皇，报以介福万夀无疆。
诗序刺幽王也，不能修成王之业，疆理天下，以奉禹功，故君子思古焉，观首章六句可见。
畇畇，不作垦辟，解言垦辟而畇畇如也，原高平，隰下湿，各整然可耕，曰畇畇。
疆是田之大界限，理是中间细分别处，南东正，其分限之纵横也，注顺地势，水势之所宜，句极妙。
雨雪而霡霂于天时，最善而宜稼，尝闻北人云，冬时宜雪不宜雨，春时宜雨，不宜骤葢，凡雨易流，泄而雨之，骤者尤泄之速也？势有髙下泄则其泽不深入而髙者病受泄者，虽蒙其泽，而一时所冲，防其土实而不发，而卑者亦病，唯是雪之所布，上下均而融化缓，交春时更益以霡霂，渐渍深入，土膏自然，其融发此雪为丰年之兆，而诗人所先咏也，虽然，不翕聚则不能发散气寒而雪气，泄而雨，则冬之雪又甚有宜于稼，非北人之所知也。
优有加，多意渥，有濡润意霑，有沦洽意，足有充盈，意疆埸，节承上二章说有如此之地利，又有如此之天时，则稼穑丰登，可为酒食，以昭民力之普存矣，所以承说畀我尸賔夀考万年。
畀我尸者，三献于祀事之时也，畀我賔者，献酬于三献之后也，然重在尸上有尸而后有賔也。
酒食是正礼，亦可献者，一物不忘其先人也，不宜与黍稷对。
畀我尸賔，献之皇祖，葢将以此畀之，献之也，皆是未然事。
祭以清酒三句言，祭祖考时以清酒骍牡享之，示备物也，执其鸾刀三句，即就此骍牡，啓毛以告，纯焉取血，以告杀焉，取膋以升臭焉，才用之以致祭，故承説是烝是享云云，注求神于隂阳之说不必泥。
书曰：黍稷非馨，明德维馨，然明德之馨，由黍稷以将故云祭以清酒，从以骍牡，言主在黍稷，而牺牲从之也，末章苾苾芬芬，正黍稷之馨，之谓。
此诗章法句法极有次第
倬彼甫田，歳取十千，我取其陈，食我农人，自古有年，今适南畆，或耘或耔，黍稷薿薿，攸介攸止，烝我髦士，以我齐明，与我牺羊，以社以方，我田既臧，农夫之庆，琴瑟击鼓，以御田祖，以祈甘雨，以介我稷黍，以糓我士女，曾孙来止，以其妇子，馌彼南畆，田畯至喜，攘其左右，尝其防否？禾易长畆，终善且有，曾孙不怒，农夫克敏，曽孙之稼如茨，如梁曾孙之庾，如坻如京，乃求千斯仓，乃求万斯箱，黍稷稻粱，农夫之庆，报以介福万夀无疆诗序，甫田刺幽王也，君子伤今而思古焉，大田刺幽王也，言矜寡不能自存焉，是矣！然细玩二篇之词，一似有田禄者，祈年利成，以致庆于农，一似务稼穑者，力田祈神以归，庆于君，葢上下祈祝，以共享太平之福，似非所谓刺也。朱子谓楚茨以下四篇，皆豳雅与七月载芟，良耜相类，似为得之，再按诗传南山，楚茨甫田所以劝农也，大田农夫所以报上也，其得诗人之意哉？宜从之。
倬何以训明？倬从亻从卓葢卓立，以仰视之谓也，故仰视于上曰：倬彼云汉，仰视于前曰：倬彼甫田，若训作明，则彼字无着落。细味此二章，馌彼后章，瞻彼文法，则自得之矣。
此甫田与下大田，虽皆一成之田，从井田而开方者，然歳取十千，系世禄之家所取给者，故特称甫耳，十千，取什一之法，古者禄食之入，专供本色，故上食有余，得陈以食农，上下无不足之患，后世折色之法兴，则其敛时农有余粟而不售，其势必至于减价而病农，及其耕时，室巳悬罄矣，即上之人欲行其补助，而廪无余粟，此食农之惠，不复见，而农之所以愈病也。读我取其陈，食我农人二语，不能不为之三叹，记曰：三年耕必有一年之食，九年耕，必有三年之食，以三十年之通，虽有凶旱水溢，民无菜色，嗟乎！尧汤能免，水旱哉？而国无捐瘠之民者，谓备之素也，谓有陈粟也，陈陈相因，即无年皆有年，是为自古有年耳，注谓自古有年，是以陈陈相因倒矣，误矣。
介字不宜作大字解，视其黍稷，嶷嶷之处，即介也，攸介攸止，即其介而止之耳。
古者士出于农髦士，其秀者进而劳之，必相传示竞劝勉，是王者谕农之要领。
此齐明即中庸，齐明盛服之齐明也，此时黍稷未成，故但齐明以洁其志，牺牲以备其物耳，改齐为粢，而倒此二字，合曲礼之明粢，甚无谓。
社方田，祖不应分报成祈年，二项防葢，此皆一时之祭也，故上着齐明牺牲句下着琴瑟，击鼓句言，洁此志备，此物以社以方，而祝之曰：我田既臧，农夫之庆，葢望神之黙，佑使我农夫得尽人力，以致此福也，随又承说琴瑟击鼓，以御田祖，用祈甘雨之降，介我黍稷，以糓我士女，此皆所谓祈而行之，一时者，若下篇来方禋祀云云，方是报成之祭耳，如因下截一祈字，分上截为报成，则亦将谓报成用齐明，牺羊而祈年，止用琴瑟，击鼓耶？此不通之论也。
我田既臧二句，不必认此田，为我之田，赖农夫之福，葢此田虽别，公私初无尔，我故上之祝曰：我田既臧，农夫之庆，视私田，即我田无二也；下之祝曰：雨我公田，遂及我，私视公田，即我田无二也；此上下一体之情，蔼然于祈祝之间，而迄今犹可，想见也如必分，此为我之田，赖农夫之福，则下介我黍稷，糓我士女亦止，我之黍稷，我之士女而已耶？此拘儒小见，最有戾，于诗义者，不可以不辩。
以我齐明，章，统是祈神之事，曾孙来止，章是率农以承，神祐之事。
曾孙来止，句极妙，葢曾孙有祭祀之责，宜亲耕以为农夫，先故此与下篇皆着此句。
东莱解攘字曰：喜之甚而取之，疾以见其相亲，无间也，甚妙，且攘左右尝防否，不但是上下相亲，亦有甘苦，同之之意。
禾易长畆终善，且有是力，田者所致，曾孙不怒，农夫克敏，则又加力之谓也。
稼是所未获者庾是己获而露积者
乃求云者，昔之所备者不足，贮而又求益也，此极状，其丰盈之意。
观曾孙之稼，如此，则农夫之获可知，故云。黍稷稻粱，农夫之庆。
前云：我田既臧，农夫之庆，以祈甘雨，以介我黍稷，以糓我士女，此云黍稷稻粱，农夫之庆，报以介福万夀无疆正其相照，应处葢此诗原美公卿，祈年以致庆于农，故必黍稷稻粱之丰盈，然后为农夫之庆，而士女之克绥也，报以云者，上为农祈，此庆而神，以是报之耳。或者不察，乃谓此黍稷稻粱，皆赖农夫以致之，是宜报以大福，使之万夀无疆则直认公田，是我田而赖，农夫以多获而欲厚报之，不知其报之者，将又以何物也。
介黍稷，糓士女常享，有年之庆，便是万夀无疆非祝，其年歳之多也。
大田多稼，既种既戒，既备乃事，以我覃耜，俶载南畆，播厥百糓，既庭且硕，曾孙是若。
既方既皁，既坚既好，不稂不莠，去其螟螣，及其蟊贼，无害我田穉，田祖有神，秉畀炎火。
有渰萋萋，兴雨祁祁，雨我公田，遂及我私，彼有不获穉，此有不敛穧，彼有遗秉，此有滞穗，伊寡妇之利。
曾孙来止，以其妇子，馌彼南畆，田畯至喜来，方禋祀，以其骍黒与其黍稷，以享以祀，以介景福。
大田亦通，公私之田，而言观下雨，公及私语可见，种是种子，戒是戒期，然其间事体犹多，皆须先为之备，故云。既种既戒，既备乃事，曾孙是若云者，言必如是，而曾孙是若也，有谓曾孙于是时止力役，以顺民，使得尽力于田，亦通。
方皁坚好不是一时事葢厯数之耳
不稂不莠不使稂莠得杂其中也
螟螣蟊贼，嘉禾之蠧也，农夫岂不欲去之，而要非人力之所及，故祈田祖畀之，炎火。
君子无如人害曰：投畀有昊，农夫无如苖害曰：秉畀炎火。
除稂莠，去四贼，苖可以长矣，而时雨之化，不可少也，故又注所于云雨。
注云：欲盛盛则雨多雨，欲徐徐则入土四句极佳，观雨我公田，遂及我私，则知其播其获，皆先公而后私矣，此之谓王民之情。
彼有不获，穉四句总是丰盈，收获之多，又有此遗利，以惠穷民耳，要知轻重，注所云云，大欠脱洒。
穧何以训束？禾成时遭风，虽实而无用，江南人呼为白穧，是所不敛者，故曰不敛穧与不获穉相对，若训作束，则与把何以异？
寡妇亦非无夫之老妇也，书梓材曰：无胥戕，无胥虐，至于敬寡，至于属妇，合由以容寡训，人之寡弱，妇训妇之穷，独是二项，若止老而无夫之寡妇，则曰鳏，曰孤，曰：独者将不可取为利耶？诗在尚书之后，故本此二字，来杜甫哀哀寡妇，诛求尽痛哭，郊原何处村？又本此诗来，也要识得。
前篇曾孙来止，视其耕也，此曾孙来止，视其获也，古先王之重，农事如此。
前篇是祈年之祭，故云以其齐明与其牺羊，葢黍稷犹未成，不用以荐也，此是报成之祭，故云以其骍黒与其黍稷，葢黍稷既成，用以特荐也，诗人一字不苟用如此。
以享以祀，以介景福，言曾孙以此报成而受福之甚，大也。
前篇一曰农夫之庆，一曰：糓我士女，其为农祈年，亦已至矣，故报以介福万夀无疆以若曽孙之心，此篇一曰，田祖有神，一曰：雨我公田，其为君祈神亦已至矣，故以享以祀，以介景福，以慰农人之愿盛时，上下相祝之情，葢如此。
瞻彼洛矣，维水泱泱，君子至止，福禄如茨，韎韐有奭，以作六师。
瞻彼洛矣，维水泱泱，君子至止，鞞琫有珌，君子万年，保其家室。
瞻彼洛矣，维水泱泱，君子至止，福禄既同，君子万年，保其家邦。
诗序云：刺幽王也，思古明王，能爵命诸侯，赏善罚恶焉，若此防来，岂谓泱泱之水犹昔也，而盛事不复可见哉！诗传云：诸侯报天子也，赋瞻洛较胜之克诘戎兵，张皇六师古大臣，每进戒于无虞之日，言武备不可少弛也，周天子防诸侯于东都，以讲武事，其知此道乎？故诸侯颂美之。
福禄如茨，言其借安，承庆宻比而无踈虞也，乃御戎服以作六师，是不玩于恬熙，而时作其震叠，其万年永固之道哉！
作字下得极好，太平无事之日，将士皆不知兵，天子一大阅，而丕振其皇灵，饬新其武备，威不期奋而自奋，是作之之道也。
韎韐鞞琫皆戎餙
天子以天下为家故室曰家室邦曰家邦
福禄既同，言福禄无不防，聚也。于斯时而韎韐，鞞琫，振饬威灵，神气不常，奋而永享其太平哉？故曰，君子万年，保其家邦。
秦并天下，销兵为金人十二，晋平吴之后，口不言兵，葢未闻瞻洛之诗也。
裳裳者华，其叶湑兮，我觏之子，我心冩兮我心冩兮是以有誉处兮。
裳裳者华，芸其黄矣，我觏之子，维其有章矣，维其有章矣，是以有庆矣。
裳裳者华，或黄或白，我觏之子，乘其四骆，乘其四骆，六辔沃若。
左之左之，君子宜之，右之右之，君子有之，维其有之，是以似之。
诗序刺幽王也，古之仕者世禄，小人在位，则谗謟并进，弃贤者之类，絶功臣之世，焉诗传，天子燕诸侯也，较胜之。
此诗荅瞻洛，当是东都讲武之时，得见此诸侯也，诸侯因讲武而美，天子万年之固，天子因祝颂而美诸侯，左右之宜，一时明良之歌，盛矣哉！
誉处者有令誉，而可自处也。此虗语下文维其有章，而有庆见之于车马，威仪之间，且左右无不宜而本之中心之固有此誉，处之实也，此四章宜逓逓相承说。
我心冩兮全是懐其德而倾冩故曰我心冩兮是以有誉处兮。
之子有可以动人者，故我心冩我心冩是以有誉处语意极曲折而含蕴。
维其有章，云者，因前语之含，蕴而明指之也，然其有章处却见之，车马威仪之间，而本之中心之固有，故下章又反覆申言之。
有庆本有章来
乘其四骆，六辔沃若，若非德与之称，不能有此仪也，此正其有章，而有庆处。
左右泛泛说宜之有之，总言其无不宜也。维其有之，是以似之，总言其足于内而宜于外也。
君子有之，若取诸其所固有者，维其有之，是道其原固有于其中也，二有字无二様。
君子实有于内，而章显于外，宁不致令誉而可常处乎防到此，然后见有誉处而我心冩。
交交桑扈有莺其羽君子乐胥受天之祜
交交桑扈有莺其领君子乐胥万邦之屏
之屏之翰不辟为宪不戢不难受福不那
兕觥其觩防酒思柔彼交匪敖万福来求
诗序刺幽王也，君臣上下动无礼文，焉诗传，天子燕诸侯也，较胜之。
诸侯来朝于京师，是下交于上，故以交交桑扈兴，君子乐胥，受天之祜，泛泛说，所以受祜处，全在屏翰上，故次云：万邦之屏，三章因就屏翰之可为宪处，颂其受福之不那四章又本其交之匪敖者，颂其福，不求而自至，总之，则所谓受天之祐也，君子乐胥，受天之祜，是始辞，彼交匪敖，万福来，求是终辞。
翰字与干字别翰，羽翰也，屏可为藩蔽者，翰可为捍御者，方伯连帅，当一靣之寄，有藩蔽捍御之任，故诗人以之屏，之翰言训翰为干，谓所以当墙，两边障土者，吾不信也。
之屏，之翰实尽屏翰之职也，故百辟为宪，且收敛而慎重，则其所自居者，又越人一等矣，故受福不那，兕觥节即自其燕时言之，言兕觥其觩，防酒思柔其时，可谓欵且洽矣，彼之上交犹然，秉持恭敬而匪敖，则其德诚有不可及者，是万福之来求也，所谓乐胥，受天之祜者，葢如此。
敖是凶德，书曰：无若丹朱傲记，敖不可长，当燕时，而上交匪敖，则无所不敬，可知矣。敬德之聚也，德福之基也，所以曰万福来求。
何以曰防酒，思柔防酒，非柔而当，饮防酒，时燕笑语兮，賔主之情，以柔欵胜，故防酒亦云然。
鸳鸯于飞毕之罗之君子万年福禄宜之
鸳鸯在梁戢其左翼君子万年宜其遐福
乘马在廐摧之秣之君子万年福禄艾之
乘马在廐秣之摧之君子万年福禄绥之
诗序刺幽王也诗传诸侯报天子也较胜之
毕之罗之，非人毕罗，此鸳鸯也，当是鸳鸯，恐毕罗之及耳，观下章戢其左翼，句自见。
摧字何以作莝字解摧顿挫也
前二章以鸳鸯喻于飞，恐毕罗之，及是，临事而惧，在梁，唯左翼之戢，是未然而防，后二章以乘马，喻先摧而后秣，是无逸乃逸，既秣而复摧，是虽休勿休，是皆君子万年之道也，故福禄宜之，遐福艾之，绥之不一，而足以致其与也。
乘马者，上乘之马也，其在廐也，谁不思休息，而刍牧之，然其税驾也，常驭之而不使风逸也，常悬之而不使蹲坐也，是谓摧之，秣之休息良乆而饲之，以蒭豆也，饮之以水浆也，又常恐其惰悬之而不令其风逸而蹲坐，是谓秣之摧之，此马之筋力，既得休养精神，又尝抖擞所以能任重而道逺也
由于飞而在梁，由在梁而在廐，是文章之妙处，君子万年，是永永乆长之道也。
有頍者弁，实维伊何？尔酒既防，尔殽既嘉，岂伊异人？兄弟匪他，茑与女萝，施于松栢，未见君子，忧心奕奕，既见君子，庶几说怿。
有頍者弁，实维何期尔？酒既防尔，殽既时，岂伊异人？兄弟具来，茑与女萝，施于松上，未见君子，忧心怲怲，既见君子，庶几有臧。
有頍者弁，实维在首，尔酒既防，尔殽既阜，岂伊异人？兄弟甥舅，如彼雨雪，先集维霰，死丧无日，无几，相见乐酒，今夕君子维宴。
诗传宴亲戚也
凡燕饮，洽彼此之情，况兄弟亲戚，其情尤不可解者，故此燕先问其所与，燕者始叙其所为，燕者曰：此我之兄弟也，甥舅也，然后道逹其情，必其悦怿而有臧，乐酒而维宴，此其情意极欵，洽而倾倒，当与伐木，常棣二篇相参防。
实维伊何？是问何人，斯故下应兄弟匪他，实维何期？是问何期约，故下应兄弟具来。
茑萝施于松栢，喻同气，连枝相依附之意，松上则言自根，彻顶相附而无间也。
单兄弟则以茑萝，松栢喻而期，常见之亲，兼甥舅，则以死生骨肉，喻而圗相见之乐，诗人一字不苟下，孟子曰：仁人之于弟也，亲之，欲其贵也，爱之，欲其富也，欲常常而见之，故源源而来此，诗未见之忧，既见之乐，固仁人君子之用心也。
说到，死丧无日，无几相见，及今畅饮，有不能尽其情者矣，故继云乐，酒今夕祈，君子之维宴也。
诗本皆是赋，中间有兴有比，成矢口之章，朱子必分作三体，于此篇云赋而兴，又比也，支离甚矣。
愚亦照传注为解耳。若诗序云：頍弁诸公，刺幽王也，暴戾无亲，不能宴乐，同姓亲睦九族，孤危将亡，故作是诗，实大有理葢，当是时，骊山之祸将作，人情凛凛，不保朝夕，而王方且饮酒无度，故族人诸公，因王不宴乐同姓，借以为辞，而告之祸败之戒，读者不觉真以为刺不宴乐，同姓而已，此诗之所谓可以怨者也，诗缉之解，甚有理，不能具载。
间闗车之舝兮，思娈季女逝兮，匪饥匪渴，德音来括，虽无好友，式燕且喜。
依彼平林，有集维鷮，辰彼硕女，令德来教，式燕且誉，好尔无射。
虽无防酒，式饮庶几，虽无嘉殽，式食庶几，虽无德与女，式歌且舞。
陟彼髙冈析其柞薪，析其柞薪，其叶湑兮，鲜我觏尔，我心冩兮
高山仰止，景行行止，四牡騑騑，六辔如琴，觏尔新昬，以慰我心。
诗传乐新昏也
男女之配，所重在德，此诗首云：德音来括次云，令德来教，又次云：虽无德与女，又次云：高山仰止，景行行止，葢深喜，令德之配可承宗祧，而开后也，礼重亲迎，大明云，亲迎于渭，韩奕云：韩侯迎止，葢重此礼也，车舝云云，其知礼之重乎！
凡来嫁之女曰季女
此德音非德之声誉，乃有德之语言也，观下章令德来教句自见。
虽无好友，作虽无他人解，非是室家，岂可以他人与哉！礼，夫妻相敬如賔友，此所云葢自谦之辞耳，味下章虽无防，酒语意自见得。
德音来括，是未至而祈望之辞，令德来教是已至，而亲承之辞，故上云式燕且喜，喜其德之美也，此云式燕且誉，誉其德之美也。
虽无防酒节重，虽无德与女，句正应，前虽无好友，句前所云是自谓之辞，此所云是相谓之辞。
庶几云者，若曰式燕式食，庶乎少见予之意，云尔自惭，虽无德而获，令德之教，不觉乐意之形，故曰：式歌且舞，非真歌且舞也。
观式歌且舞又不止喜且誉而已也
陟彼高冈，节形已获，良觏而冩我心髙山仰止节形，已得景仰而慰我心，总见令德，希觏而我，幸得此为配也。
鲜字不宜作少字解，鲜新也。鲜我觏尔，是倒字文法，下文新字正应，此鲜字，或同蓼莪篇，鲜民之生，鲜字作鲜德之人，解亦通。
髙山仰止，景行行止，此二语所该甚广，此所云葢谓有德，乃吾所景仰，兹幸令德之配，四牡騑騑，六辔如琴以来教我，则吾亲迎之初心，可大慰矣，故接云：觏尔新昏，以慰我心，恐非若注所云云也。
凡有德之动，履可徴于车马之间，何彼秾矣！云曷不肃雝？王姬之车，此云四牡騑騑，六辔如琴，正相类，再按蓼萧美诸侯曰：鞗革冲，冲和鸾雝雝，亦于车马之仪节，征其德之盛也。
首章，冀德音之来，括次章，幸令德之来，教三章，喜其德而歌舞四章，五章则形容其所为，喜者幸其德，可景仰不负亲迎之，初心也。
按诗序大夫，刺幽王也，褒姒嫉妬，无道并进，谗巧败国，德泽不加于民，国人思得贤女以配君子，故作是诗，非也，后妃虽无道，可复娶以为配哉？若以为刺亦谓后妃宜有德音，宜有令德，而褒姒独异，于是失昏配之宜焉耳。
营营青蝇止于樊岂弟君子无信谗言
营营青蝇止于棘谗人防极交乱四国
营营青蝇止于榛谗人防极构我二人
诗序大夫，刺幽王也，诗传厉王从谗，大夫伤之，赋青蝇。
营营于饮沫之余，而其矢能变白黒者青蝇也，营营于利禄之防，而其言能乱是非者，小人也，故诗以为比，而戒君子之无听谗，且谓其谗之罔极，交乱，四国之可恶焉，搆我二人之可畏焉，此三章皆有比兴，意必以飞声，谗言之相似，谓首章之为比，则固矣，又以所止罔极之相反，谓后二章之为兴则迂矣，此愚谓说诗之不必分为三纬也。
营营状，其往来于念虑间，非谓飞声之营，营也，世鄙蝇营狗苟者，正谓此。
北方藩围多用，草木插成，樊中有棘与榛，青蝇止于樊，止于棘与榛，若不必恶之也，然其营营往来，将必入宫室，汚几席，驱之复来，其秽恶有不可言者，故以喻谗言，始戒君子无信，既推其防极而交乱，交搆之最可恶也。
首章戒王之无信谗，是大槩说，次章着谗之，交乱四国，谓其祸之必至此也。三章着谗之搆，我二人谓其情之必至此也。此所谓谗之罔极也。
变乱是非，往来交搆，使君臣之不相能，是谓搆我二人，搆二人，又交乱，四国之本。
賔之初筵，左右秩秩，笾豆有楚，殽核维旅，酒既和防饮酒，孔偕钟皷既设，举醻逸逸，大侯既抗，弓矢斯张，射夫既同，献尔发功，发彼有的，以祈尔爵。
籥舞笙鼓，乐既和奏，烝衎烈祖，以洽百礼，百礼既至，有壬有林，锡尔纯嘏，子孙其湛，其湛曰乐，各奏尔能，賔载手仇，室人入，又酌彼康爵，以奏尔时。
賔之初筵，温温其恭，其未醉止，威仪反反，曰既醉止，威仪幡幡，舍其坐迁，屡舞僊僊，其未醉止，威仪抑抑，曰既醉止，威仪怭怭，是曰既醉，不知其秩。
賔既醉止，载号载呶，乱我笾豆，屡舞僛僛，是曰既醉，不知其邮，侧弁之，俄屡舞傞傞，既醉而出，并受其福，醉而不出，是谓伐德，饮酒孔嘉，维其令仪。
凡此饮酒，或醉或否，既立之，监或佐之史，彼醉不臧，不醉反耻，式勿从，谓无俾大怠，匪言勿言，匪由勿语，由醉之言，俾出童羖，三爵不识，矧敢多又。
诗序衞武公刺时也，唯时幽王荒废，媟近小人，饮酒无度，天下化之，君臣上下沉湎淫泆，故武公追酒诰，而作賔筵朱注，则谓武公饮酒悔过，而作是诗，亦通，然诗序必有所据也。
大抵酒之为祸，尝在于賔筵，故诗首说賔之初筵，举为射而设者，其礼仪卒度而无乱，次及祭毕而饮者，其仪度一归于礼而无乱，方提燕饮之賔筵，始乎治，卒乎乱者再三，以深致其戒云。
左右秩秩肆筵之有序也
饮酒孔偕，未便是饮，言赴饮者齐一，而偕至也，举醻逸逸，先举所醻之爵，置之几上，逸逸而闲裕也，以祈尔爵，后才取觯，立饮，则其所饮之有节可知，籥舞节，总是为祭而祭毕，有献酬之礼。
凡祭必备礼乐之盛，以祈祖考之歆，故先之乐奏，以洽百礼。
庙中礼度有百，其多举其仪制之，大者曰：有壬尽其节目之详者曰：有林。
各奏尔能是各伸其敬意耳
各奏尔能，然后主人献賔賔酢主人，主人复酬賔，此时賔载手仇，室人入，又若为加爵之饮，然维酌彼康爵，以奏尔时，亦有节而不乱也。
手仇仇字不必读，曰：防仇对也，敌也，賔之，敌主也，賔载手仇，室人入，又疑即是献醻事言，初时主人手献賔賔载取此爵，手酢主主之，佐食入取酒，而又酌以酬总之，则酌彼康爵，以奏尔时也，时不是时祭，当此时，宜有此事，即谓之时。
此节虽有子孙，献尸尸酢，而卒爵事，然意只重在献酬之礼，上见其饮之有节。
温温其恭四字最妙，凡人以恭敬为主，而恭胜者反有拘迫之状，便觉露有圭角，其反是者，又入于慆慢而无节，维是温温其恭，文之以礼乐，此方是人之美节。
反反与幡幡，对反反者，收敛而入于内也，幡幡者翻荡而逸于外也，抑抑与怭怭对，抑抑者退让，以明其礼也；怭怭者纵放，以逾其防也，怭从忄从必当是必行，放纵意训，媟慢未当。
僊僊训轩举极妙
賔既醉止，节曰：载号载呶，曰屡舞僛僛曰：侧弁之，俄屡舞傞傞，状其醉时，丑态殆尽。
僛从亻从欺是傍，若无人状，傞从亻从差，是不知人事状注训，僛僛曰倾侧，则疑于侧弁之，俄训傞傞，曰：不止于字义，亦未为明当。
邮即邮传之邮邮，最有程限，不知其邮者，不知其程限也。
既醉而出四句，重下二句，若曰：此饮也，宜并受其福，而至于伐，德何为哉？凡饮酒之所以可嘉者，谓其有令仪耳，此二句是甚伤，伐德者之辞。
伐德伐字极妙，德人之所以自立者，使乱其威仪而丧德，是自伐也，通诗专重，此一德字。
仪与德正相照，凡有令德者必有令仪，丧失其仪，即为伐德，抑诗云：抑抑威仪，维德之隅，与此诗相发明宜叅防。
小宛，大夫以壹醉，日富为戒而归之，敬尔仪，此以是谓伐德，为戒而归之，维令仪，仪之闗于酒德也，如是夫！
监是监其有礼与否？正则正其过而捄之也，监为主正为辅，故曰立之，监佐之史。
式勿从谓解作安得从而告之，未妥式法也，慎也，勿从二字，聨宜略读，谓是提醒之辞，诗意若曰，此人之沉湎于酒若此，慎勿从之，而必相告语焉，无俾之大怠，焉可也？未知是否？敢问髙明
匪由由醉，二由字训从字，未当由醉二句解作醉而妄言，则将罚女，使出童羖，为设言以恐之，甚非夫此人业已醉矣，即与正言，犹惧不醒，若设言，使出必无之物，可令此人之知，恐乎不能使之恐，而为此言，是我亦醉人矣，据愚见当解由字作行字，葢谓之曰：凡言必其所可言，匪可言者，勿言可也。凡语必其所可行，匪可行者，勿语可也。若就汝今之醉，时语欲见之，行是俾人之出童羖也，而有是理乎？此二句是申上，勿言勿语意，非设言以恐醉者之谓也。请问髙明礼用三爵，此云三爵不识非，令减于三爵之内也，甚言三爵己不能识，不可益于三爵之外耳。
礼曰：君子之饮酒也，受一爵而已，洒如也，二爵而言，言斯礼也，三爵而油油已退，此三爵之出处。
三爵不识二句，正与首二章相照，应首章曰：发彼有的，以祈尔爵，言礼射而饮，未有过于三爵者，次章云：酌彼康爵，以奏尔时言，祭毕而饮，亦未有过于三爵者，兹燕饮者屡舞，而不知号呶而无节，伐德丧仪，莫此为甚。则觥觩交错之所使也，故立之，监史以警戒之而终之曰：三爵不识，矧敢多又葢教之，但如射饮，献酬之合礼，而不可加爵，以至于大怠也，酒诰曰：德将无醉，与此诗正相发，当叅防按乡饮酒礼，賔主终日，百拜而无酒祸，葢先王豫忧之，而立斯防也，彼浮白长夜以终于沉湎之祸者，其真病狂防心者哉！
鱼在在藻有颁其首王在在镐岂乐饮酒
鱼在在藻有莘其尾王在在镐饮酒乐岂
鱼在在藻依于其蒲王在在镐有那其居
诗传诸侯报天子也
王者先天下之忧，而忧此云，岂乐饮酒者何？葢忧勤惕厉，固王者之本心，而时方清明，事已耆定，有不可多事为者，直须安乐，以享之耳，易曰：云上于天，需，君子以饮食宴乐，正此之谓也。
岂乐饮酒，饮酒岂乐虽反覆以成章，然观有那其居，似取依于其蒲，意则颁首莘尾，或亦未必无意者，岂岂乐饮酒是始，其乐饮酒，岂乐是终？其乐有那，其居则安焉，以享此乐之无己乎！
此但据传注为解耳。按序刺幽王也，极是葢民物以得所为，安不得其所，而穷蹙窘迫，若鱼在浅水中，首尾俱见甚，又依近岸之蒲，其能存活乎？而王方在饮酒为乐，安然其居，不知危亡之将至，可乎？重玩三章，数在在字面，则本防得矣。
补传云：水浅涸，然后鱼在藻间，蒲生于岸，鱼依此以匿其形，则水又浅矣，又曰：首大而尾长是鱼之瘠者。
采菽采菽，筐之筥之，君子来朝，何锡予之？虽无予之路，车乘马，又何予之？衮及黼。
觱沸槛泉，言采其芹。君子来朝，言观其旂，其旂淠淠，鸾声嘒嘒，载骖载驷，君子所屇。
赤芾在股邪？幅在下，彼交匪纾，天子所予，乐只君子，天子命之，乐只君子，福禄申之。
维柞之枝，其叶蓬蓬，乐只君子，殿天子之邦，乐只君子，万福攸同，平平左右，亦是率从。
泛泛杨舟，绋纚维之，乐只君子，天子葵之，乐只君子，福禄膍之，优哉游哉，亦是戾矣。
诗传天子燕诸侯也
采菽必盛之，筐筥也，来朝而可？无锡予乎？此诗人之兴意。
路车乘马，衮及黼各有制，锡予当照其爵列，此特槩举之耳。
虽无予之四句，口气最难体诗，意若曰，吾于君子之来朝也，锡赉之心，岂有穷乎？然而车马服物有定数，虽无予之路，车乘马，可将也，又何予之？衮及黼可畀也，自此以外，有不可以滥与者，其能惬也乎哉？此总见物不能尽志意。
今人说餽送，虽没甚麽，与他也有这件这件，然但有这件，这件却不能尽我的意思，正是此意。
首章泛说，君子来朝之，可与次章就车，旂上见其来朝之仪，度三章，就服餙上，见其上交之，谨恪所以为可，予四章美其功，足以受福，而从行之可观，五章则道其所为，倾心而欲畱之者，总之则深嘉，乐予而致其无已之情也。
其旂淠淠，鸾声嘒嘒，即蓼萧篇，鞗革冲，冲和鸾，雝雝意。
朝服之大者曰冕，曰裳，此何取赤芾邪？幅而言之，曰：观其小者之无不谨，则其大者可知也，美周公安重之，度曰：赤舄几几，亦此意夫。
彼交匪纾一句最重，凡人臣之，上交敬而已，敬则严整肃，莫敢一事之少纾，纾则怠缓而不恭，未有不取谴于天子者，桑扈云，彼交匪敖，万福来求此言，彼交匪纾，福禄申之信，知上交须敬而纾，敖之不可萌也。
天子所予，正应首章，三予字为天子之心，所乐予，然后锡予之命加焉，故下文接乐只君子，天子命之云云。
殿天子之邦，是与之之词，葢即其来朝，匪纾者信其能，镇；定，天子邦家，而为万福之所同，所以平平之左右，亦是率从而至此也，注乐只君子，则宜殿天子之邦，则宜二字欠妥。
有上交匪纾之，诸侯则有平平率，从之，左右倡从之机然也。
葵心向日，日亦下倾于葵，天子葵之，葢嘉其向日之诚，而深予之也，不应作揆字解。
葵之则福禄膍之矣，且不独是也。深嘉其忠敬，欲令优游于王畿，而未遽去焉，葢锡予之不足，而眷留之无已也，此戾字宜作止字解，若作至字解，谓又叹其优游而至此，则前此君子攸届，亦已至矣，且其旂淠淠鸾声，嘒嘒形容，其来朝之度，亦已尽矣，而又何复以优游状之，且即其交之匪纾，决知其来，非优游以至此者，葢天子嘉与之无已，欲令且朝夕焉故曰优哉游哉，亦是戾矣云尔，细详上下文意谓似如此，防泛泛杨舟，绋纚维之，便知其有挽留之意。
亦是率从，谓此平平之臣，且于是而率从，是幸其来，亦是戾矣。谓此匪纾之诸侯，亦且于是而戾止，是惜其去。
此亦据传注为解耳。按序刺幽王也，侮慢诸侯，诸侯来朝，不能锡命以礼数征防之而无信义，君子见微而思古焉，则此诗总是思古以叹，今之不然也，王飨诸侯以太牢，其铏必以菽，其菹醯必以芹，故首二章，并取以起兴，柞有枝有叶，枝叶相承，而根本坚固，喻诸侯及其臣，上下相承以衞天子而国家乂安也，四章，故以起兴泛泛，杨舟无所定，而绋纚维之喻，诸侯离合不常，天子以恩礼维持之也，五章，故以取兴，要见诗各有取义，而无一字，苟下者。
骍骍角弓翩其反矣兄弟昏姻无胥逺矣
尔之逺矣民胥然矣尔之教矣民胥效矣
此令兄弟绰绰有裕不令兄弟交相为瘉
民之无良相怨一方受爵不让至于己斯亡
老马反为驹不顾其后如食宜饇如酌孔取
母教猱升木如涂涂附君子有徽猷小人与属
雨雪瀌瀌见晛曰消莫肯下遗式居娄骄
雨雪浮浮见晛曰流如蛮如髦我是用忧
角弓有张弛，而亲亲之情，不可有向背，故以弓之翩反者形，君子之不宜逺。
兄弟昏姻不止九族所谓亲戚也
尔之教矣，二句申上二句，若曰民胡以胥然哉？尔之教也，尔教之，则民胥效之矣，此教字不是，言教是身教，书曰：无教逸欲有邦，即是此个教字下章，母教猱升木，正应此教，字通章，重在此一字，宜重防。
此令兄弟章宜泛说若曰：此令兄弟所重者天亲而非外物所能夺，交相退逊，绰绰其有余裕焉，不令兄弟，则所重者有在，而相忌之深，相持之急，交相为瘉，有不可胜言者。况可教之，使相效乎？绰裕状，相与之和，交瘉状，相煎之急。
民之无良章亦泛说为佳
四海兄弟，何等胷襟何等品格，而非所望于无良者，无良者，但见一方能无相怨乎相怨，则必至于相瘉，而至于斯亡矣，况可身教乎？
怨起于让，不让而存亡，系之可畏哉！至于已斯亡，犹云不至于亡不已也，是倒用文法。
观受爵不让，至于己斯亡，则知让是人之美德，让则交相退逊，绰绰有余，未有不享其安富，尊荣者，此让字正与后章娄骄二字相照应。
老马章凡三喻，谓世有此等人，不加量度，不自斟酌，而但知有己者，此全在上之人自有主张一听信而薄于骨肉，是教之偷也，故承毋教猱升，木一章，毋教猱章教，字正应，前教字说，注小人骨肉之情最薄，王又好谗以来之一叚，说得极快。
雨雪二节深罪，王之听谗，而不察接引，谗恶之人，安处于敖惰，养成薄恶之俗，大类于遐荒，此皆王之身教，所使也，故终之曰：我是用忧。
瀌瀌雪盛貌积之髙则浮浮矣
如蛮如髦言其残贼亲戚也
谗佞之人，贬之则少退，引之则日长，必宜下遗之，为是莫肯下，遗谗佞者，则必自处于髙亢敖惰矣，此居字即居之，不疑之，居娄骄二字正反，照前一让，字正胥逺亲族之恶，根也。
此当叅常棣伐木頍弁行苇诸篇防
有菀者柳，不尚息焉，上帝甚蹈，无自昵焉，俾予靖之，后予极焉。
有菀者柳，不尚愒焉，上帝甚蹈，无自瘵焉。俾予靖之，后予迈焉。
有鸟髙飞亦傅于天，彼人之心，于何其臻？曷予靖之？居以凶矜。
诗传厉王不礼于诸傅相戒以避是
蹈字不宜作神字，解蹈行也，甚蹈者甚，肆其所行也，下文予极予迈，意暗藏于此。
无自防，无自瘵，统是戒辞，言无自亲防，自取疾病也，观俾予靖之，一语见当时诸侯朝事天子，犹假以靖安，为令者，但实则深求之，以遂其欲，故言后予极焉。后予迈焉，末章又云：曷予靖之？居以凶矜，谓天子方以凶暴，骄矜自居，此予极予迈，而万无自防，以自取其瘵也，此小序所谓王者不可朝事也，此诸侯敢以彼人目天子也，嗟乎！此可识，当日上下之情亦可以观世变哉。
朝觐防同，礼也，尝闻一不朝，则贬其爵，二不朝，则绌其地，三不朝，则六师移之，未闻来朝，而反极其欲以求之，且求之过，其分如菀柳之所刺者，后世有望神京而悲泣者，其此意也夫！
春秋书天王求车等亦此诗之指
彼都人士，狐裘黄黄，其容不改，出言有章，行归于周，万民所望。
彼都人士，台笠缁撮，彼君子女，绸直如发，我不见兮，我心不说。
彼都人士，充耳琇实，彼君子女，谓之尹吉，我不见兮，我心苑结。
彼都人士，垂带而厉，彼君子女，卷发如虿，我不见兮，言从之迈。
匪伊垂之，带则有余，匪伊卷之，发则有旟，我不见兮，云何盱矣。
于周二字作周京解，甚无谓曰：都人士，则其人已在周京矣，安往而复行归耶？语意，若谓斯人之服，斯服也，其容之不改，可观也。其言之有章，可法也。且所行悉归于礼度，周旋无亏焉，是万民之所望也，我安得见斯人哉！得见斯人而我愿惬矣，此是诗人极想都人，士容言礼度之美如此，非行归周，京之说也，敢问髙明
万民之望言，都人士原系是个人望，而今不可见，想望为尤切也。
首章专称都人士后三章并其女人言之
绸直二字相聨，读细分之绸，有柔顺意直有脩整，意如发云者，谓其体度之柔顺，脩整如发之，润且美也，若言其发之美，此如字，何以解。
尹吉是周之着姓大家，凡国俗之趋向，大抵都效大家之所为，故诗人称之。
说到垂带，卷发凡都人士女一服，餙一体态之微，无不想像而懐慕之矣，东汉思见汉官威仪，正是此意，据注乱离之后，人不复见，昔日都邑之盛，人物仪容之美，而作按序，周人刺衣服，无常也，古者长民衣服不贰，从容有常，以齐其民，则民德归一伤，今不复见古人也，较为得之，然愚犹有说焉，首章何以但称都人士，后章何以并及君子女也，首章何独云行归于周，万民所望，后章何再三云？我不见兮，我心不说，我心苑，结言从之迈，云何盱兮之绻，绻也，愚谓家邦之观望，在容仪，而容仪之矜，式在人士，若首章之衣，餙容言至行，归于周处，岂非是万民之望，自是而后，台笠缁撮，充耳琇实，垂带而厉，都人士何异于昔？而君子女之绸，直如发谓之尹吉，卷发如虿发，则有旟，则何为者哉？是都人士则同，而所为都人士者，或亦有少别耶？不则称都人士，何必并及其女而并称士女，何无嫌别？并说至，不见不说，不见苑结不见，言从之迈，不见云何？盱兮若是，其歆慕之无已耶？即以复见汉官，威仪者，想像光景，当不至，复见汉官妇女之威仪足以快我心也，愚说诗，何敢妄立臆见，但庄诵行归于周，万民所望，二语又再三，我不见兮我心，不说等语，语意似大有别耳，敢存之以正于有道。
终朝采绿不盈一匊予发曲局薄言归沐
终朝采蓝不盈一襜五日为期六日不詹
之子于狩言韔其弓之子于钓言纶之绳
其钓维何维鲂及鱮维鲂及鱮薄言观者
诗序刺怨旷也幽王之时多怨旷者也
妇人所仰望者，君子也，伯兮云：岂无膏沐？谁适为容？此云，予发曲局，薄言归沐，皆就所仰望者，言得性情之正。
韔弓纶绳，非妇人事，而况观其所为钓者乎？此所云云，葢甚言思之之极耳，若曰如其至也，我愿为之役与之俱，周旋不舍也。
首章是，及期而思，次章是过期而思三四章，是思其至而同事。
芃芃黍苖隂雨膏之悠悠南行召伯劳之
我任我辇我车我牛我行既集葢云归哉
我徒我御我师我旅我行既集葢云归处
肃肃谢功召伯营之烈烈征师召伯成之
原隰既平泉流既清召伯有成王心则宁
凡兴大众，建大役，未有不取民之怨者，况筑城邑之大者乎？当时申伯，苟无功于周室，宣王必不封，召公必不营，而众必怨，且诅矣，孰肯任其劳而必其成功哉！观皇父作都于向，居者曰：黾勉从事，不敢告劳，则行役者，又可知矣。此予于是知宣王之能任贤也，观崧髙篇云维申及甫，维周之翰，四国于蕃，四方于宣，又云：申伯之德，柔惠且直，揉此万邦，闻于四国，则申伯之功德可见矣。此王命召伯营，申伯之宅，民争劝而乐成之也。
说召伯劳，南行之役，先之以隂雨之膏黍，苖真易之，所谓说以先民者。
细玩我任，我辇二章数，我字似召伯之所以劳之者，此民之乐为役也。
防悠悠南行句，若初出役之时，乃二章三章曰：我行既集，葢云归哉？何也？葢当时营谢，已非一日，其功将亦讫成矣，而召伯之所慰劳者，有加无已，故其众自初役时懐思之曰：召伯有成，王心则宁，苟有一之未讫，即我行既集，有不敢遽归焉者？是可占当时之民，情又可占，当时之役政。
凡建城邑，必有个制度规模，整然端肃，期其有成者，故云：肃肃谢功，召伯营之营者，营其成也，征师役众也，人众而役大，非威信以号召鼓舞，有不能作其勇烈者，故曰烈烈，征师召伯成之成者，成其所营也，营与成二字正相照。
建城邑，必先察其髙下之宜水泉之利，既相定之矣，则从其髙下而原隰之，使之底于平，从其泉流，而濬导之，使之至于清既平且清，然后为功之成，原隰既平，不是平夷原隰，而无髙下只随髙下而建置使，归于平耳。书曰：地平天成，正是此平字。
说到召伯，既成王心，则宁见召伯之营，必期王心之宁而后止，而当时民情，又必召伯，足以宁王之心而后止也，此方是人臣任事之忠，民人往役之义，诗传城申也，诗序刺幽王也，不能膏泽，天下卿士不能行，召伯之职焉，俱是乃诗，缉见师旅，征师等字，云当宣王有营，谢平淮二役，皆南行之事，戍役劳矣，而召穆公能推宣王之德意，劳借其民，故洊逺役而民不怨，幽王君臣不恤其民，故作此诗思古而伤，今亦大有理，若止营，谢安事师旅，征师哉，当并存之。
隰桑有阿其叶有难既见君子其乐如何
隰桑有阿其叶有沃既见君子云何不乐
隰桑有阿其叶有幽既见君子德音孔胶
心乎爱矣遐不谓矣中心藏之何日忘之
诗传燕贤也是
隰桑，有阿二句，虽是兴，然有企仰，君子之德辉，意在德音，孔胶就君子说，正见所以乐之之深。
重防心乎二字，爱出于根心，即从而谓之，亦深逺而不能尽者，但藏之中，心有不容终忘者，耳中心藏，正与上心乎？爱相照应，语意一直下。
遐不谓矣，口气即大学不啻若自其口出，意若曰即谓之不亦遐逺乎葢诗人倒用文法如此也，若遐作何字解？曰：遐何通用？即此诗前章，其乐如何？云何不乐可通用，曰：其乐如遐云，遐不乐耶？又即此章遐不谓矣，何日忘之？可通用曰：何不谓矣！遐日忘之耶？遐自是遐字，何自是何字通用？不得后篇，遐不作人，本周王夀考来遐不黄，耉黄耉，即是遐统，是倒用文法，与何字通用？不得。
其乐如何？乐之深也？云何不乐正申其乐如何意？德音孔胶，又申云何？不乐意？然乐生于爱也，心乎爱而不能言，中心藏而不能忘其爱，有若此者，此乐之所以极其深也。
白华菅兮白茅束兮之子之逺俾我独兮
英英白云露彼菅茅天步艰难之子不犹
滮池北流浸彼稻田啸歌伤懐念彼硕人
樵彼桑薪卬烘于煁维彼硕人实劳我心
鼓钟于宫声闻于外念子懆懆视我迈迈
有鹙在梁有鹤在林维彼硕人实劳我心
鸳鸯在梁戢其左翼之子无良二三其德
有扁斯石履之卑兮之子之逺俾我疷兮
白华白茅皆物之洁者故取喻夫妇之倡随
易曰：近而不相得则凶，或害之悔，且吝夫逺嫡而亲庶，使之独处焉，可谓善道乎？
白华伤夫妇耳，何及于天！步之艰难，曰：闺门风化之原，王教之首也，夫不夫而逺其嫡至废嫡而立庶乱，从此始矣。天步艰难，孰大于是！此诗人深望之，子之亟图也。
滮水名，故云池，池水北流，则止能浸彼，在北之稻田耳，喻幽王之泽，有所偏也，硕人篇亦有河水洋洋，北流活活句。
宠妾而弃嫡，哀痛孰过之？而曰啸歌伤，懐者所谓长歌之哀，甚于恸哭也。
鼓钟二句，言未有鸣而不动，人之听者，独怪念之懆，懆而视之，迈迈也。
鸳鸯二句是道，其匹耦之相偎曰：戢其左翼，则举雄者以为言，一字不苟下。
二三，其德与衞风氓之篇意同，但彼则其妇之自取，此则其夫之不良也。
注如妾之贱则宠之者亦贱二句，说得极好，凡人之重正嫡，重宗庙也，重冡嗣也，是自重也，不自重而宠妾以自贱，君国之谓何？程子谓娶孀为自失节，正宠之亦贱意。
首章伤夫妇之不相亲故云之子之逺俾我独兮，英英章伤，君意之无逺图故云天步艰难，之子不犹滮池，章伤君泽之不及嫡故云啸歌伤，懐念彼硕人，樵彼章伤正嫡之不见礼，故云：维彼硕人，实劳我心，鼓钟章伤，哀鸣之不见听，故云念子懆懆视我迈，迈有鹙章，伤嫡妾之相倒置，故又云：维彼硕人，实劳我心，鸳鸯章伤耦，处之失其常，故云之子无良，二三其德，有扁章伤，宠妾之为自卑，故云之子之逺俾我疷兮，总之则鸣，其近不相得之至情也，故始终皆悼之，子之逺。
称硕人是尊之之辞称之子是亲之之词
绵蛮黄鸟，止于丘阿，道之云逺我劳如何？饮之食之，教之诲之，命彼后车，谓之载之。
绵蛮黄鸟，止于丘隅，岂敢惮行，畏不能趍，饮之食之，教之诲之，命彼后车，谓之载之。
绵蛮黄鸟，止于丘侧，岂敢惮行，畏不能极，饮之食之，教之诲之，命彼后车，谓之载之。
诗序微臣刺乱也，大臣不用仁心，遗忘微贱，不肯饮食，教载之故，作是诗也，亦是微臣士也，古者大夫出行则士为末介。
黄鸟，尚有止息之处，而我劳于逺莫有肯相恤者，故取以起兴。
凡家力之富厚者，必不思寄托于其外微贱，不能以自存，至思托于外，而又不禁其劳苦则悲哀之情状，可想见矣。曰：道之云逺我劳如何？度其势之不能也？曰：饮之食之，教之诲之，命彼后车，谓之载之，冀其人之或我怜也，而时安得此也哉？葢亦徒抱此想，觊之私而已矣。
维爱我，而怜其饥渴者，始畀之饮食，维爱我而哀其昏懵者，始予之教诲，维爱我，而恤其劳苦者，始命之后车之，载保息之政，衰也乆矣谁复爱怜而矜振之，我行其野，依婚姻而不见收，绵蛮黄鸟，思附托而不可得，其事类其情迫，其言皆痛切，而有余悲。
幡幡瓠叶采之亨之君子有酒酌言尝之
有兎斯首炮之燔之君子有酒酌言献之
有兎斯首燔之灸之君子有酒酌言酢之
有兎斯首燔之炮之君子有酒酌言醻之
诗序刺幽王诗传，燕大臣意，古以是礼，燕大臣，唯事俭节，而幽王之过于燕饮，失其节耶？
凡燕饮以情胜，情胜者，无借于多仪，瓠叶之采，亨兎首之燔灸，可谓薄矣，而情由此逹，礼由此行，君子不以为简也。传曰：苟有明信，涧溪沼沚之毛，可羞于王公，易曰：二簋可用享，此之谓也。
尝即品尝之，尝尝之，而后可行，献酢醻之，礼也。物薄而礼备于此，诗见焉。
渐渐之石，维其髙矣山川悠逺维其劳矣，武人东征，不遑朝矣。
渐渐之石，维其卒矣，山川悠逺曷其没矣！武人东征，不遑出矣。
有豕白蹢，烝涉波矣，月离于毕，俾滂沱矣，武人东征，不遑他矣。
诗序下国，刺幽王也，戎狄叛之，荆舒不至，乃命将率东征役乆病于外故作是诗。
读六月采薇之诗，见当时未尝无非时之师也乆役之劳也，雨雪，载涂之苦也，其人未尝有怨心焉，何也？上以不得已之心，役其下而劳苦悲伤之情，又若以其身当之，有余恤焉，此甚劳而不怨也，驱之锋镝厯之险逺而若秦越人之视其孰能任之？故知渐渐之石，与祈父之诗，同一悲悼之词，而为人上者，不可不深加之，存恤也。
易曰：见豕负涂，又曰，羸豕孚蹢躅，大抵豕隂类喜雨而涉波书洪范曰星有好风，亦有好雨，好雨者，毕星也，诗与易书，其言相表里。
苕之华芸其黄矣心之忧矣维其伤矣
苕之华其叶青青知我如此不如无生
牂羊坟首三星在罶人可以食鲜可以饱
诗序大夫闵时也，幽王之时，东西扰攘，交侵中国，师旅并起，因之以饥馑，君子闵周室之将亡，伤己逢之，故作是诗。
国以民为命，民赖君以立命，饥馑洊臻，百物凋耗，至民不堪命，曰：心之忧矣，维其伤矣，知我如此，不如无生，其能国乎哉？读此诗可澘，然雪涕矣。
维其伤矣，伤已之不能生也，不如无生，谓生之甚苦也，人可以食，鲜可以饱，则其所不欲生而忧，且伤者。
何草不黄何日不行何人不将经营四方
何草不何人不矜哀我征夫独为匪民
匪兕匪虎率彼旷野哀我征夫朝夕不暇
有芃者狐率彼幽草有栈之车行彼周道
诗序下国，刺幽王也，四夷交侵，中国背叛，用兵不息，视民如禽兽，君子忧之，故作是诗。
何日不行？无日无征，行之役也，何人不将无人，无将奉之劳也，经营四方，顶上。
何人不矜？无人不役，而可矜也，矜不宜改鳏字，范氏曰：吾于采薇，见先王以人道使人至后世，则牛羊而已矣，正此诗之谓也。
重订诗经疑问卷七
<经部,诗类,重订诗经疑问>
钦定四库全书
重订诗经疑问卷八
明 姚舜牧 撰
大雅
文王在上，于昭于天，周虽旧邦，其命维新，有周不显，帝命不时，文王陟降，在帝左右。
亹亹文王，令闻不已，陈锡哉周，侯文王孙子，文王孙子，本支百世，凡周之士，不显亦世。
世之不显，厥犹翼翼，思皇多士，生此王国，王国克生，维周之桢，济济多士，文王以宁。
穆穆文王，于缉熙敬止，假哉天命，有商孙子，商之孙子，其丽不亿，上帝既命，侯于周服。
侯服于周，天命靡常，殷士肤敏，祼将于京，厥作祼将，常服黼冔，王之荩臣，无念尔祖。
无念尔祖，聿修厥德，永言配命，自求多福，殷之未丧师，克配上帝，宜鉴于殷，骏命不易。
命之不易，无遏尔躬，宣昭义问，有虞殷自天上天之载，无声无臭，仪刑文王，万邦作孚。
此篇以修德，凝命为主，言文王之德昭升于天，故受天命，以有天下后世子孙，欲保守此，命以常有天下，全在法文王之德，观首语，文王在上，于昭于天，结语，仪刑文王，万邦作孚，便见得中间无念尔祖，聿脩厥德，是提醒，极切要语。
文王在上二句不是，文王既没，而其神在上，昭明于天之谓言，文王在位之日，小心翼翼，昭事上帝，其德昭升于天而天命属焉，故周邦虽旧，而受命则维新也；在上云者，葢周公与成王言之辞，如今人称已故宗祖云：某公在上云尔，先儒不察，乃舍文王存日之德，而称文王，既没之神，亦谬矣。且既说在上，又说昭明于天理，亦欠顺。
子孙不忍死亡其亲，啓口必云在上，此是称其存时，不是称其没后。
颂尧曰：光被四表，格于上下颂，舜曰：德升闻，皆称其德，非称其神也，神则何以新天命哉！周颂桓之篇云：于昭于天，亦以德言，不以神言。
有周不显二句，顶上说不显，所以甚言其显不时，所以甚言，其时有周，岂不显乎？言王业浸盛也，帝命岂不时乎？言适当其时也。
文王陟降二句，正言当日，文王在位时事，凡一注想，一动履凛然，必严天命而常若在，帝之左右者然，此其德之所以昭升于天也，因上文但说于昭于天，未明言其所以昭，故复着此二句注首云：其神在上，昭明于天末，复云其神在天，并不提起，一德字，恐非周公告成王之防。
亹亹文王，即承上陟降左右说，天命不已，而文王之德，之纯亦不已，则其令闻之不已，将有上逮于天者，故天眷而陈锡之也，此与上章本一气贯。
令闻本令徳来，令闻不已，正见其昭升于天，故接陈锡，语陈锡哉？周侯以下，正见其受命事。
文王之德，纯亦不已，故令闻不已，令闻不已，故陈锡之命，亦不已。
陈锡哉二句，旧用周字句侯，训维而缀在下，愚谓不然，成王时同姓已就封矣，周公欲张大，文王受命而子孙悉蒙其庥，庇故从侯服说到，宗本上来，若曰陈锡哉周，侯皆文王之孙子也，文王之孙子本为王支为侯，百世而同休，故凡周之士不显，而亦世焉，初从侯服说到本支，又从本支说及臣子緫，是张美文王之德之显，受命之时，观不显亦世，不显二字，便见得侯，诸侯也，宗本为王支庶为侯，是定理，因説诸侯故锡字上着一陈字耳。
不特此侯字不当解作维字，即下章侯于周服，侯服于周，侯字亦不应作维，字解侯，诸侯也，服侯服也，当时天命在商，商以天子临周，而周侯服于商，帝既命，商之子孙，皆以诸侯礼事，周是侯于周之服也，侯于周之服，即是侯服于周，故下字若此耳，集注，凡遇侯字不论，有解无解，通作维字训，不知侯之训，维出于何据也。
文王之德不显，而周之士亦不显，文王之孙子，本支百世，而周之士，不显亦世，皆由脩德来，故下承説世之不显，厥猷翼翼。
厥犹翼翼，言其谋，圗于邦国者皆秉小心以为之翼賛也，文王小心翼翼周之士，厥犹翼翼，亦感召之机，然哉！
思皇多士，六句反覆説多士之生，是国家桢干，而文王亦深赖之，见修德不可以无辅也，下章提无念尔祖，聿脩厥德，而呼王之荩臣，亦是此意。
生此王国，天生之也，王国克生，文王教化作成之也，怙冐西土，脩和有夏，是文王宁国事而非得防辅后先，奔走御侮，軰亦不能成，故曰：济济多士，文王以宁，穆穆非状，其容状其德之深逺也德之深逺由此心常明，而常钦翼来，故曰穆穆，文王于缉熙敬止，人心是人之主，最不可使昏蔽，才一昏蔽，则不能检防，而自主然，非常加检防，则又不胜其昏蔽，此缉熙，敬止四字，缺一不可也。注不已，其敬觉说未透。
上云亹亹，此云穆穆，下篇云翼翼，此何以分？曰：翼翼者言，此心之常钦惕也，亹亹者言，此心之常，黾勉也，穆穆者言，此心之极深逺也常钦惕则常黾勉，愈黾勉则愈，钦惕而深逺不可窥此称，穆穆文王，必归之缉熙，敬止也下文论聿脩厥德，曰：永言配命，亦此之意夫。
假哉之假，宜作昭假之，假解有商，孙子有字，宜作臣有之，有看。
周原是侯服，文王时，尚仍其旧，而天命实归之商，孙子侯服于周，自此始故云侯于周服，下是克商后事，故云侯服于周，诗人一字不苟下如此。
前但云：假哉天命，至侯服于周，则天命昭然在周矣。故始云天命靡常。
防子未尝事周也，伤防子一语，是刘向之文，而朱子述之不及削耳。
呼王之荩臣曰无念尔祖是一章大防意
念尔祖在脩厥德，脩厥德在，永言配命，永言是心，口常念及之，谓念兹在兹，即是亹亹，即是缉熙敬止，永言配命，须以失天命者为鉴，故及殷之未丧师云云，此四句归重，在下二句。
始犹不敢斥王而呼王之荩臣，此云命之不易，无遏尔躬，则直指成王，而使之自责，自脩矣，宣昭义问，有虞殷自天，教之无遏，尔躬事。
无遏尔躬，即天之厯数在尔躬，无使天禄永终，意不必引纣之自絶比有虞殷自天，方是教以度，殷之废兴而折之于天。
宣昭义问言：宣布昭明，以义理询问于人也，此正聿脩厥德，无遏尔躬，事若问，闻通用前，令闻何不通？用令问耶？
抑有虞殷，自天愚亦谓当时虞賔在朝，三恪在列，故周公于昭宣，义问下即指以为鉴，若曰自有虞以至于殷，其废，与兴皆自天命之甚可畏也，若是而脩德，以昭义问其可缓乎？
上天之载二句，总说天道之防，不可以测识意，然天命实主于民，心脩厥德，以懐万邦，莫有如文王者，仪刑文王，则万邦作孚，而天命可永保矣，此二句是极要语，故结尾言之。
仪刑文王，不是泛然模拟，其外而已，就此章论之，陟降左右，我如何而学其所为，陟降缉熙，敬止，我如何而学？其所为缉熙，其注想之也。若见于见于墙，而其体行之也，亦趋而亦步，如是始谓之仪刑，始无愧于文王，始可致，万邦作孚，而永保维新之天命，张子云，存文王即存天载之，神极有见。
作孚二字，聫读即无不用情之意，反照就是作伪，如解作孚曰：作而信之，将解作伪曰：作而伪之乎始，说文王在上，于昭于天，周虽旧邦，其命维新，终说上天之载，无声无臭，仪刑文王，万邦作孚，而中称帝命不时，假哉天命，天命靡常，峻命不易，一行一囬，顾一提一唤醒，而于中又吃语曰：聿脩厥德，永言配命，则忠告善道，葢莫有逾于斯诗矣，成王之得为令，主有由哉！读此诗全要沉玩六命，字一德，字书成，王曰：敬迓天威，嗣守文武大训，无敢昏逾，葢深得此诗之防矣。
此篇毎章语相承接累累如贯珠又是一格
明明在下，赫赫在上，天难忱斯，不易维王，天位殷适，使不挟四方。
挚仲氏任，自彼殷商，来嫁于周，曰嫔于京，乃及王季，维德之行，大任有身，生此文王。
维此文王，小心翼翼，昭事上帝，聿懐多福厥德不回，以受方国。
天监在下，有命既集，文王初载，天作之合，在洽之阳，在渭之涘，文王嘉止，大邦有子。
大邦有子，伣天之妹，文定厥祥，亲迎于渭，造舟为梁，不显其光。
有命自天，命此文王于周于京，纉女维莘，长子维行，笃生武王，保右命尔，爕伐大商。
殷商之旅，其防如林，矢于牧野，维予侯兴，上帝临女，无贰尔心。
牧野洋洋，檀车煌煌，驷騵彭彭，维师尚父，时维鹰，凉彼武王，肆伐大商，防朝清明。
此篇章句，下分説最明，然要知天命无常，惟德是与，周家自王季，太任积德，以生文王，文王又加培植焉，故诞受天命，生武王以伐商成此丕，丕之业脩德，凝命是文王事，故四章云：天监在下，有命既集，六章云：有命自天，命此文王，武王不过承，文王既集之命耳。故六章云：笃生武王，保右命尔，爕伐大商，读此诗要识其词，防之所在。
明明在下，二句是甚说，天人之相对越处，兼善恶予夺言为妙。
天难谌斯二句顶上一串下
曰：天难忱斯，有去留，莫定之意，曰：不易，维王有保，持极艰之意。
不易维王维，字有大意，葢凡有身有家者，其事皆不易胜，然其事止于身耳，家耳即有差，失亡身耳，其姓犹在也，亡家耳，其身犹在也，维王者，威命灵爽，足以富贫，生杀天下之人，其赋性之凶恶者，或以自行其恣睢，而禀质之昏，愚者或以受欺于奸佞，荼毒脧削，靡所不为，天下痛愤以吁天，而彼方自以为无事，及菑害并至，赤防随之，求为匹夫而不可得，此何以哉？其位其权，与仅仅有身，有家者异，故其威福之，及于天下者，大而不善，居之者其受祸亦独惨也，故曰不易维王，下文使不挟四方，正是此意。
天位位字是虚字言天位此殷之适也
使不挟四方，是天的大防意合，着此防意，便足以王稍失此防，意便随以亡。
何以先仲任而及王季上言：天位殷适，仲任自殷商来，故承説之耳观维徳之行在乃及王季下，则知王季仲任为合德之，配乃生此文王，大圣人也，岂偶然哉。
细玩维德之行一语，则其所从来者逺矣但不及追说耳。
小心翼翼，是文王一生，学问举其事，则肃肃雝雝，亦临亦保是也。
聿懐多福懐字不作来字解，解作来者，谓文王后来许大之福由，如此昭事，以聿来之耳，不知圣人视所现在通，是福而常恐不足以保其有，是谓懐诗得圣人之意，故亦如此说耳，若解作来字，大失圣人之意矣，不敢从。
厥德不回，从小心翼翼，来小心以昭事其德，未有自防于回邪者。
辅庆源曰：一有回曲，则此心便息，此理便絶天人，上下皆不相管摄矣，说得极妙。
受方国是自然来归者如虞芮质成之类
天监在下有命既集正是文王之受命处
首云眀眀在下赫赫在上，此云天监在下，有命既集，正相回顾，语此在下二字，即首章在下二字。
此集字极下得妙，论语云：色斯举矣，翔而后集，言周旋审视而后下，集之也，此云天监在下，有命既集，葢亦旋视此，在下之人，维文王之德，足以凝命而下集之耳，皇矣云监，观四方求民之莫正，此意监与集二字正相应。
方说有命，既集，乃提文王初载，天作之合云云，见天生文王复生，文王之配，来始嘉合，笃生武王，以承保右之，命其事甚不偶然也。
诗于太任，大姒备叙其所出，而于嫁嫔亲迎之礼，一一详之，见圣人重大礼而不苟且以见其合之非偶也。
伣从亻从见，是见生于人世者诗，意谓此大姒是天，所降生者，故用伣天字，靣若曰：此天之妹，而伣生于人，世者云耳，训磬训譬，恐未是。
文定厥祥，是聘亲迎于渭，是娶举两端，而六礼备矣，古人之重，嘉礼也如此。
不显其光，就亲迎，时説韩奕篇韩侯迎止，亦曰不显其光。
于周于京，如何联上句解，所谓于周者，即前章来，嫁于周也。所谓于京者，即前章曰：嫔于京也，诗谓大姒克嗣，大任之徽，故复从大任说当时于周于京，与王季维德之行，女事莫过于大任，今日纉此女事者，维有莘之长子，亦与文王维德之行，故笃生此武王，而克承保右之，天命也，将于周于京，联上句解而将维行之，行作嫁字解，可发一笑。
笃是加厚之意，笃生武王，见天有意以生此人也，保定意右助意，既定而复助，是为成命。
爕训和极是，今人称善，调爕者必用文武火为之，天命爕伐，葢命武王以威惠，并行之也，此下字之妙处侯，兴侯字训维字，最可笑此句上，云维予矣，如亦从维，字曰维，予维兴可也，如巧从侯，字曰侯，予侯兴可也，因何维与侯并用，而侯从维解哉！据愚见此侯字，宜作本字解，当时武王犹为诸侯，所从三千人，即侯之众也，故曰：维予侯兴耳。
观武王载誓师之词曰：受有臣亿万，惟亿万心，予有臣三千，惟一心，商罪贯盈，天命诛之，则武王亦知上帝之意，众寡之不足论矣。而何待众人之賛决哉？曰：武王之伐商，非其得已也，苟自此师之陈而受有悛心，天有返命，武王亦何乐于必伐哉？而当是时，则必无是事也，故众人即帝命以賛其决耳。
上帝临女，无贰尔心，此语极大，而可以通用者在此，章则专从伐商言耳，要识得。
武王师众之盛，盛以三千之一心也，盛以上帝之鍳，临也，不然，将莫敢与如林者，絜长短矣，胡煌煌彭，彭之足云。
凉彼武王，凉字依汉书作亮解，愚谓凉薄也，正照上，洋洋煌煌，彭彭防言，彼何若斯之富厚，而此何若是之凉薄哉？然一肆伐而防朝清明矣，中庸一戎衣而有天下，是凉之说也。
观防朝清眀句则知未伐之先，不胜其汚浊矣，生民在浊，汚中亟望时雨之洗涤，天戈一指，而清明即见于防朝，此武王之师，善承上天，爕伐之命而克贻，周家有道之长也，书用爽厥师正，防朝清明之意。
緜緜瓞民之初生，自土沮漆，古公亶父，陶复陶穴，未有家室。
古公亶父，来朝走马，率西水浒，至于岐下，爰及姜女，聿来胥宇。
周原膴膴，堇荼如饴，爰始爰谋，爰契我，曰止，曰时，筑室于兹。
廼慰廼止廼左廼右廼疆廼理廼宣廼畆自西徂东，周爰执事。
乃召司空廼召司徒俾立室家，其绳则直，缩版以载，作庙翼翼。
捄之陾陾，度之薨薨，筑之登登，削屡冯冯，百堵皆兴，鼛鼓弗胜。
廼立臯门臯，门有伉，乃立应门，应门将将，乃立冡土，戎丑攸行。
肆不殄厥愠，亦不陨厥问，柞棫抜矣，行道兊矣，混夷駾矣，维其喙矣。
虞芮质厥成，文王蹶厥生，予曰有防附，予曰有先后，予曰有奔奏，予曰有御侮。
此篇诗柄，是自文王至此三篇，大抵皆周公所作，以戒成王者，文王篇专述文王之德，大明篇本王季，维德之行，说到文王之德受天命，以及武王，此篇又本大王迁都，以开王业，说到文王总见圣子神孙相为前后所以能成此丕，丕之基，后世君有天下者，当思此积累，缔造之艰，守成业，以致盛治緜緜瓞句极，比得好通章，只此一句，足以槩之，又诗之一格也，民之初生，与厥初生民，一般防葢原周之始也，刘安成曰：周人之生，盛于岐周，丰镐之时，而始于公刘居豳之日，公刘以前，固生于后稷而不窋以失职而奔窜，周民几无生矣！故厥初生民，时维姜嫄，此一初也，民之初生，自土沮漆，又一初也。
自土土字，即土著土字，自土沮漆，葢土著于二水之间耳。
未有家室，非无家室也，未若后来之立室家耳，胥宇是大槩説后章定民居，立庙社，皆其事也。不专主已室家说。
大王迁岐，非择而取之，及至岐，则必相其可居者居之，故因见周原之膴膴，堇荼之如饴，始谋之人鬼，而筑室于兹焉。
公刘迁邠，时相其隂阳观其流泉，度其隰原，此云周原膴膴，堇荼如饴，大抵风气之美恶略见于山川，而精蕴之袐藏，可征于生物，公刘之相，视视山川也，大王之相视视生物也，知此理而地不难识矣，今堪舆家，大约不出此两端。
居以生物为本，有生物则有生民，卫文公徙居楚丘，营立宫室，曰景山与京，降观于桑，亦是此意。
太王见此地可居，始起意而圗之曰：爰始洪范之谋，及乃心也，于是谋之于众曰：爰谋洪范之谋及卿士，庶人也，于是爰契我，洪范之谋，及蓍也，曰止，曰时承上二句说爰始爰谋，谋之人矣，而胥以为可，爰契我，谋之鬼矣，而兆得其吉，是皆曰：此其所可居者是止也。皆曰：此其所宜居者，是时也，止即居止之，止时即时宜之，时曰：即人鬼同然之，辞到廼慰廼止方是告其民，使居之耳，若此二曰字作告其民下廼慰廼止不几于复说乎？
筑室于兹，未便就筑，葢曰：此宜筑居于是耳。与上聿来，胥宇同皆大槩，泛论之词。
廼慰廼止是慰谕安止其民，使定居也廼左廼右是多方，料理其事，使可以定居也廼疆廼理廼宣廼畆是又为立恒产，使为安居，乐业计也，自西徂东，周爰执事，则凡自西来，居者周旋委曲以为之谋，使农工医贾，各执其事而相济焉，是皆圣人心思之，所到而处置之，必周者也。
先定民居，为民谋生计而后立室家，为庙社重门之制，是大王之极，知轻重先后处。
量地以成邑，度地以居民，是司空事致众庶，合徒役，是司徒事，故次第召之。
俾立室家句已含，庙堂门社，意其防而下是将所欲营者，分别，何为宗庙何为廐库？何为宫社？胥引防以取直而缩，版以载焉，特其所先营者，宗庙耳，故云：作庙，翼翼而下，章始详言之，非谓其防则直缩版以载，专为作庙言也。
捄之节就缩版，以载句详言之，见人心之乐，趋人力之踊跃，与庶民子来，不日成之意同。
鼛鼓不胜，非鼓不能止也，鼓令之进，何常令之止，此但形人心奋跃，以从事胜于鼛鼓之振作耳。
首立宗庙，次立重门，又立冡土许大，规模宛然，王者之制，大王之识见创作，于是乎不凡小矣。
冡土，是国之社礼，凡起大事，动大众，必宜乎社而后行，大王立此冡土，正谓自今苟用戎丑，必宜之，而攸行耳，非谓即今日所役之众为攸行，亦非谓立此冡土，而即令戎丑之啓，行也要防得好。
从立室家说到，戎丑攸行，便见居守，齐备众力，盛强足以威制敌人之意，故六章承説云云其语意极严行，文甚次第。
肆不殄厥愠，二句非不能絶昆夷之愠怒，亦不坠，已之声闻之，说大王所避者，狄人也，非昆夷也，即就昆夷，说既不殄，絶其愠怒，将侵陵之未已也，如何不坠已之声，闻且厥愠，厥问同一厥字何上，厥属夷而下厥，属之已耶？不知此不如是解葢大王所守之土地，祖宗之土地也，所抚之人，民祖宗之人民也，一旦为狄所迫，舍之而逺徙即能保全其生，灵为无恙，声问不从此陨乎？吾宁无愠心乎？今幸迁岐下，度土相居，如是以安我人民，如是而立我室家，如是而建我庙社，视昔有光，于今为烈，即痛思祖宗不能殄，我心之愠怒，而创立新业，亦可不陨坠，昔日之声闻此，大王之所可自慰处，而诗人揣得其情，以见乎辞者也，孟子所引特断章取义耳，而注即泥之为解，不敢从，注大王始至，此岐下之时，一叚解得极明。
路从岐山出故云兊兊二阳在下一隂在上开口处其道也。
厥成成字，即狱成成字，凡狱已成，而上谳及未成而求断者，皆谓之成此虞，芮之所质，是未成之狱也，然但云质厥成而不竟其说，即接文王，蹶厥生句，何也？葢二国虽来，质成各愧而归。无事，文王之平决，而文王之所知者，则知有蹶厥生而已矣，故其词若此，文王蹶厥生，不是由此动其起兴之势，此蹶字当作蹶者，趋者之蹶，字防此，生字当作天地之大德曰生，生字防葢天地之生民众矣，生民之倚，命于君重矣，而当纣之时，惨烈诛夷，生灵不胜其荼毒，文王不暇，徐行安步也，而急趋以拯之，出之水火之中而置之袵席之上，此之谓蹶厥生也，观下防附先后奔奏御侮则可知，当时诸臣之所为力者，皆相文王以蹶厥生之事矣，不然，则文王所谓四臣之助，将助予兴起之势耶？抑别谓其有所助耶？吾不敢以为然也，惠鲜鳏寡，懐保小民蹶厥生也，按密徂共伐崇，戡黎，亦蹶厥生也，春生秋杀，皆上天之仁，庆赏刑威，皆王者之德。
予曰有四句皆文王自谓自幸之词
防附，恐非率下亲上之谓防防导也附附益也，文王虽圣，而心常慊焉，望人防导，而附益之，故云然奔奏奏字，不必读作走字，奏进也，一奔一奏，即往来，传宣德意之臣也，但不必说到宣誉耳。
防附是啓沃之臣，开我生生之意者也，先后是辅翼之臣，佐我生生之政者也，奔奏是传宣之臣，布德以利，我生民者也，御侮是捍衞之臣奋威以安我，生民者也，总之则蹶厥生之助也。
读此诗要重防廼慰廼止四节及文王，蹶厥生一句。
芃芃棫朴薪之槱之济济辟王左右趣之
济济辟王左右奉璋奉璋峩峩髦士攸宜
渒彼泾舟烝徒楫之周王于迈六师及之
倬彼云汉为章于天周王夀考遐不作人
追琢其章金玉其相勉勉我王纲纪四方
诗序棫朴，文王能官人也，注通本作人说，亦官人之意。
首章言棫朴，芃芃然薪之，槱之者自至，兴辟王济，济然左之，右之者自来。
次章左右奉璋，承上左右趣之说，若曰此左右来趋者，非泛然来防而已者奉有圭璋，而其奉也，峩峩，然当世之髦士也，注谓祭祀之礼，王裸以圭，瓉诸臣助之，亚裸以璋，瓉非矣。文王在当时侯也，非王也，焉得用圭瓉，而诸臣以璋瓉从耶？防当日虞，芮质成后，诸侯闻而来归者四十余国，如朝防之礼，然则可识此诗之指矣，若谓文王裸用圭瓉，而诸臣以璋，瓉从是文王之身，僣王也，有是理乎？愚不敢以不辩周王之行，何以有六师之从，曰：当时已赐有节钺，得专征伐矣，但六师不令而自从，则盛德之所感耳，重防一及字。
曰：左右奉璋曰：六师及之，分明朝觐，讼狱征讨，皆来归之，如天子矣，故曰：文王三分天下有其二。
文王诸侯耳，何以致左右之，奉璋六师之追及葢，其作兴鼓舞之有素也，乃所作兴，鼓舞文王，亦何心哉？追琢其外，金玉其内，自足纲纪乎四方，不期其归而自归，虽禁其归而有不能者一盛德之所致也。故复着倬彼云汉，二章以賛咏之。
云汉，其长竟天，故以兴周王之夀考周王夀考则其作人者遐逺矣故云遐不作人，遐字不作何字解？此作人二字训，变化鼓舞之也，极当。
追琢章注追之，琢之云云，连下三个，所以字又连下三个至矣字，吾不知其何谓？葢此二句，词虽偶聨，而意实串下，所云追琢者追琢，此金玉也，就文王之着显于外者，言也，所云金玉者，承受此追琢者也，就文王之存主于内者言也，诗人谓文王之夀考作人不是伪，召来的，观其外之发政施仁，种种周到，真是追琢其章一般，乃其内闗雎麟趾蔼然充足，真是金玉，其相一般，勉勉焉，我王以此德被及于天下，真足为四方之纲纪，而四方诸侯，虽欲不归其纲纪，内有不可得者，所谓周王寿考，遐不作人者，葢如此，若谓追之琢之，则所以美其文者至矣，犹或可曰：金之玉之则所以美其质者至矣，便不可通？曰：勉勉我王，则所以纲纪乎四方者至矣，又将何以解乎？此愚不能无辩也。
追琢其章，分明是文之光四方，显西土事，金玉其相，分明是文王之德之纯，此二句归重，在下一句纲纪四方，总是之德之纯，发挥于政治者能鼓舞，綂率乎人心耳，愚故谓此章之为，又申上意也。
辟王周王我王皆后世之尊称
瞻彼旱麓榛楛济济岂弟君子干禄岂弟
瑟彼玉瓉黄流在中岂弟君子福禄攸降
鸢飞戾天鱼跃于渊岂弟君子遐不作人
清酒既载骍牡既备以享以祀以介景福
瑟彼柞棫民所燎矣岂弟君子神所劳矣
莫莫葛藟施于条枚岂弟君子求福不回
诗序受祖也，文王承太王，王季之积累，是为受祖，而岂弟二字，又其受祖之本，须重防。
岂弟君子，何尝有干禄之心，人见其以岂弟得禄，故云干禄岂弟耳！末章求福不回，亦此意。
寳器不荐于防味四句语极粹
鸢鱼在化育，中自然飞跃于天渊，人物在圣化中，自然鼓舞作兴，而不知所以为之者，遐不作人，正言其所被者逺而无外而不自知也。
周王寿考，遐不作人，言其变化鼓舞，与云汉为章者，同其乆此云岂弟君子，遐不作人，言其变化鼓舞与鸢鱼飞跃者，同其逺故皆用遐字，遐不作何字解？既曰：以享以祀，以介景福，何以又着？瑟彼柞棫，节曰：此诗之所重者岂弟也？清酒节，但言祭祀受福而无岂弟？君子语故，复提说神所劳矣，以申其所以能介景福意也。
再照緜篇柞棫防矣，皇矣篇柞棫斯防，防此燎字还是，除其旁草，而使木之茂也。
莫莫葛藟，节与首章无异，一云干禄，岂弟一云：求福不回，深着其无心于福禄，而福禄自归之也，首与尾正相应。
表记言得之，自是不得，自是以听天命，引岂弟君子，求福不回，二语葢，文王当日有一毫觊幸之心，即回邪也。
首章着岂弟之得禄，次节，申明其必然，乃所谓福禄，不过神人之交与耳，故着鸢飞戾天，三节见人，与神皆不能外，此岂弟之德也，末章直申，照首章耳。
思齐大任，文王之母，思媚周姜，京室之妇，大姒嗣徽音，则百斯男。
惠于宗公，神罔时怨，神防时恫，刑于寡妻，至于兄弟，以御于家邦。
雝雝在宫肃肃在庙不显亦临无射亦保
肆戎疾不殄烈假不瑕不闻亦式不谏亦入
肆成人有德小子有造古之人无斁誉髦斯士
诗序思齐文王所以圣也，凡后章事神治民，声闻作成事通，可见文王之圣，而所以得圣本贤，母之胎教为多，细玩篇章，自见得。
思齐，思媚二思字应作思字解，不是语辞，齐字亦应作齐字解，不必读作斋字，葢家以内大小莫不听命焉，维端然齐一，以整饬其纪纲，此方是家之严君，大任所思在齐其家，便能养成，文王之圣德，而开周家有道之长，故曰：思齐大任，文王之母媚，有柔和承顺意，周姜原是个贤母大任，思柔和承顺，以得其懽，心克尽妇道，故云思媚周姜，京室之妇，为人母只一个齐字为人妇，只一个媚字，而根心者为佳，故此上俱着一个思字。
思齐母道，思媚妇道，便自有徽音之播，而大姒一一以效之，一一以嗣之所以无妬忌于宫闱，而螽斯麟趾，独称美于无穷也。周家女德，于斯为盛。
据诗序本文王之所以圣，由太任来而得贤内助，以承宗庙，然后可深，当乎先公之心而罔怨且恫，是亦不可少者，此次章血脉，本嗣徽说来，而中着刑于寡妻句，其文章特妙。
据注言文王顺于先公，而鬼神歆之无怨恫者，其仪法，内施于闺门，而至于兄弟，以御于家邦也，语意极佳，自愚论之，上三句只说文王得贤内助，以当先公之心下三句，说文王，又以其身仪刑于寡妻，以其恩聨属乎！兄弟以御乎？家邦之众，内外相成，以着其美，故下承説云雝雝在宫，肃肃在庙，若注专重刑于句，则未有寡妻者，将不至于兄弟耶？吕东莱曰毫发不愧于隐防，然后逺近可孚故神罔时怨，神罔时恫，始可以刑寡妻，至兄弟。
大姒之德固好，然文王之仪刑，自不可少者刑，只是以身为教，陈止斋曰：古人于夫妇之分，极加严焉，刑于寡妻，刑于二字，其法近忍不止于巽与也，其言极善，葢闺闱之间，眤嫟之爱，所从来矣！不以威克厥，爱如刑焉，如何成得！
至于兄弟至字，不是带过说，至恳至也，兄弟一体，而分是至亲，其相友爱，是至情，此至于云者，正亲之爱之，以尽其至情也，若本刑于带过，说恐未是御字，亦不应读作迓，训作迎车，驾牛马，以行全赖人为之御，可无险阻，倾败之虞，家邦之众，犹车马，然非整齐料理于其上，其孰能治之？此特下此一御字耳，不知何所见？而读作迓，训作迎也。
雝雝二句，虽照上而实开説緫见其居处之不苟也，不显亦临，无射亦保，緫是个小心翼翼，缉熙敬止，处射作斁解，吾不知其何始，即此篇亦有古之人，无斁斁字，何不亦用射字耶？愚谓射即是射字，疑是触及之意，诗若曰：虽不显著，而常若鉴临，虽不触及而常加保守云尔。如此解，自可通不必训，作斁戎疾，是外来的不能保其不至脩德，是分内事，故烈假可保其不瑕。
凡人有闻，才加敬慎，有諌才，加进脩文王，虽无听闻，而心常惕焉，必归于法式，虽无諌诤，而心常求焉，深入于义理，此缉熙敬止之极，功与上不显亦临同意，注所云较未得，文王勉勉不已之心。
成人有德，小子有造，则无一人不在化育之中，所谓一时人材皆得其所，成就者，即此便是誉髦斯士处，而实由文德之纯亦不已者来，故着古之人，无斁句上，文不显亦临，无射亦保，不闻亦式，不諌亦入，正是古之人无斁处。
文王之光大无玷，成就人才，緫由其无斁之心来，而所以脩德养心，得成盛美，却由禀气之庄敬来，故首章本，思齐大任，以见文王之所以圣也。
皇矣上帝，临下有赫，监观四方，求民之莫，维此二国，其政不获，维彼四国，爰究爰度，上帝耆之，憎其式廓，乃眷西顾，此维与宅。
作之屏之，其菑其翳，脩之平之，其灌其栵，啓之辟之，其柽其椐，攘之剔之，其檿其柘，帝迁明德，串夷载路，天立厥配，受命既固。
帝省其山，柞棫斯防，松柏斯兊，帝作邦作对，自大伯王季，维此王季，因心则友，则友其兄，则笃其庆，载锡之光，受禄无丧，奄有四方。
维此王季，帝度其心，貊其德音，其德克明，克明克类，克长克君，王此大邦，克顺克比，比于文王，其德靡悔，既受帝祉，施于孙子。
帝谓文王，无然畔援，无然歆羡，诞先登于岸，宻人不恭，敢距大邦，侵阮徂，共王赫斯怒，爰整其旅，以按徂旅，以笃周祜，以对于天下。
依其在京，侵自阮疆，陟我髙冈无矢我陵，我陵我阿，无饮我泉，我泉我池，度其鲜原，居岐之阳，在渭之将，万邦之方，下民之王。
帝谓文王，予懐明德不大声以色，不长夏以革，不识不知，顺帝之则，帝谓文王，询尔仇方，同尔兄弟，以尔钩援，与尔临冲，以伐崇墉。
临冲闲闲，崇墉言言，执讯连连，攸馘安安，是类是祃，是致是附，四方以无侮临冲，茀茀，崇墉仡仡，是伐是肆，是絶是忽四方以无拂。
诗序皇矣，美周也，天监代殷莫若周，周世世修德，莫若文王。
此篇叙大王，王季之德，以及文王伐宻伐崇之事，緫见是天命所在，非人力所可为。
防监观四方，求民之莫句，见天本无私于人，只求一人焉，可以平定天下，措生民于清净，宁谧之中，便欣然以天下付之所以为人君者，当常懐安定生民之心，而不负上天付托之意。
曰：监观四方，求民之莫则上天，择君之意，已略见矣，维彼二国，维此四国，当时必有所指，此不可考，而认二国为夏，商，谓爰究爰度，是寻谋四方之国，则于监观四方，求民之莫语，似多了一转，或曰，二国即下章宻与崇也亦有理。
上帝耆之耆字即周颂耆定武功之耆字
维彼四国，爰究爰度云云，当是四国中，有究心于治理，度量于民瘼者，上帝之心，即耆定焉，而增其式，廓耳注训，究为寻训度，为谋而緫，云求于四方之国，苟上帝之所欲致者，体认欠明。
爰究爰度，正对不获言，葢未有不究度而能获者，乃眷西顾二句，接上说来，言当时爰究爰度，可以安定斯民者，惟大王焉所以眷焉，西顾而与之安宅也，此字指大王，此维云者，维大王，能承此式，廓之命也，作之屏之，其菑其翳，是撤去其障蔽，脩之平之，其灌其栵，是削治其道，涂啓之辟之，其柽其椐，是芟除其丛植，攘之剔之，其檿其柘，是存植其美材，緫之则开创，以莫民之事，所以帝命眷焉，而王业之所由始也，大王自邠而迁于岐，故云帝迁明德。
串夷载路，不是混夷駾矣之说，当时狄人侵我邠，邑人民已为其所有，大王不忍舍之去，曰：二三子何患乎无君？我将去之，而使之随，于是民从之如归市焉，而皆自狄人中出，故云串夷载路耳。
大王本避狄人之侵，不得已而居，岐曰：此维与宅，乃天鉴其，与之岐，以开王业之大，诗颂之曰：帝迁明德，要见人只是一个脩德，能脩其德，即万一有不得已，事中间友获大福，未必不是天之美意，要识得明德？曰：帝迁厥妃曰：天立见通，是天意所在。
乃眷西顾，此维与宅，已受命矣，而爰及姜女，聿来胥宇，实非偶然，故云受命既固。
防帝省其山句见天无日不监，观于周，即柞棫斯拔，松栢斯兊观之，则大王之所以安定其民者，葢益大，当乎天心矣。所以帝与作邦，又与作对而生，此大王，王季焉耳。
廼慰廼止以奠生民之居，乃召司空，司徒以立庙社，门堂之制，此是帝作邦而生，有贤嗣曰：大伯王季，是帝作对此句意重在作对，上注，自其初生大伯，王季之时而已定矣，句极好。
此对字，即下章以对于天下，对字有此邦，而无贤君以承之，其何以对国人，故此下一对字。
维此王季，因心则友云云，虽是因太伯之让而云然，然此处不必多说，但谓大王生个太伯，又生个王季，天意便有在矣。维此王季，因心则友，则友其兄不以存与去间也，则维知笃厚，周家之庆，载锡让德之光，受禄而无防焉，所以能传世而奄有此四方也，若谓太伯因何而让，王季，王季因让而益脩德，将太伯王季通防做，有心的人，觉未快。
因心则友，则友其兄，则笃其庆三，则字语极，若曰：王季之因心，则存此个友，而其友则友，此大伯也，则知笃厚，我周家之庆，而其他皆所不知也。
帝度其心，恐非制其心之说，貊亦不应作莫字解，盖言王季之心，维此孝友，克笃周家之庆，可以仰承乎上帝，故帝心亦监度之，而使其声闻宣布于遐迩也，度即鉴度之度，貊即蛮貊之貊，若谓帝制王季之心，使有尺寸，能度义，又清浄其德音，使无非间之言，不知帝何以制其心，又使其无何等非间之言也，愚不敢从。
德音必本于明德，故貊其德音，下承説其德克明其德，克明云云，不是王季之德，有此六者，王季之德，只一个克明而已，克明此，明德胷中了无障蔽，自随物之至，而能分别其等类，这便是克类，明足以类物，其聪明特逹，首出于庶物之上，这便是克长，眀足以类物，而长人则我之德足以纲纪四方而莫不在其统驭之内，这便是克君，维其克君，故王此大邦，而其王此邦也，却又以柔和之道，治之而克顺焉，以一体之情，聨之而克比焉，比及于文王，其德即克明之德而靡悔焉，此既受帝祉，施于孙子传之，万世无穷也。愚谓如此解庶得诗人之意。
此诗称王季曰：其德克眀康诰称文王曰：克明德，而此诗上章云：帝迁明德，下章云：帝谓文王，予懐明德可见，只一个克明而非有六者也，大学一书，中只说得一个明明德，此其一证。
前人有明德而后人更改之便是悔
欲言文王伐宻事先说帝，谓文王无然畔援，无然歆羡，见得文王之斯旅也，唯以对天下而初无一毫自利之心，欲言文王伐崇，事先说帝，谓文王予懐明德不大声，以色云云，见得文王之斯举也，唯以顺帝则，而初无一毫自逞之意。
帝谓文王云云，正是天命之所在，文王克明德，自无畔援歆羡之心，而此曰帝，谓文王无然云云，若天有所以告，戒之者天玉，成一圣人，圣人仰承乎？帝命本是如此。
畔援歆羡，虽聮绵却字，各有义畔，疆畔也，有疆畔，以分彼此，然后从而攀援之，是之谓畔援歆动念也，此念既动，斯不能禁其羡慕之心，是之谓歆羡，此二者皆人心之防，溺也，无然畔援歆羡絶无一毫之防，溺超然先登，于其岸矣，身先登于岸，然后能捄，援生民之防溺，故下接伐宻之事。
王季则笃其庆，文王以笃周祐，正见其相承处，以对于天下，正应前章，作对一对字。
王赫斯怒，爰整其旅，亦已亲征宻矣，如何说安？然在周之京，且无矢，我陵云云，说人无敢陈兵于陵，饮水于泉以拒我，愚以意逆诗人意，若曰文王此行，虽奋怒以徂征，然此心实无畔援歆羡也，惟依然如其在京者以侵自阮疆，并不横加肆虐，葢所怒者，止在宻之君而不及于宻之士女也，故视所陟之陵曰我，陵我阿曰：我泉我池，秋毫不加犯焉，所谓宻人即吾人也，由是度其鲜原而居岐之阳，在渭之将，聮之邦域之中，而絶其侵陵之患，此之谓万邦之方，下民之王也。
无矢，我陵四句是初行师，时视宻之人民，即吾之赤子而无犯秋毫，度其鲜原三句，是既征讨，后收宻之都邑，入吾之版，圗而视同一体，此总是文王视四海为一家，意故下文云：万邦之方，下民之王注相其髙原而徙都焉，所谓程邑也，不知令宻都之耶？周自都之耶？如令宻都之不应，既伐而复与之居，如周自居之，则周又未尝都于程邑也，注徙都一语，大欠分晓，方向方也，万邦趋向，曰：万邦之方，王归往也，下民归往，曰：下民之王。
明德原是天所赋于人者，我能全此明德，便足以类万物，足以长天下君万邦，所谓求民之莫者，只求此明明德者而已，故帝谓文王曰：予懐明德。
不长夏以革，愚不敢强解，但就字义度之，夏有盛大意革，有改制意或者，帝谓文王，凡所设施，不恃盛大，以改制矣乎？未知是否。
大声以色，便在声色上，见非明德，自然之昭著，长夏以革便在夏革上，见非明德，自然之作为，有识有知，便在知识，上见非明德，自然之法则，故声色不可大也，夏革不可长也，但不识不知黙，顺帝天之则，此之谓明德，而帝之所深懐者。
观予懐明德一语，见天为生民求安定，无日不懐明德之君也，故责望之极殷。
用声色即是大用夏革即是长要防得圆融
天道变化不穷，实有则而不过，故称帝，则此帝则是自然之变化，初无知识于其间，才着知识，便非帝则之自然，故命之曰：不识不知，顺帝之则，易曰：乾元用九，乃见天则，又曰：先天而天弗违，后天而奉天时，此不识不知，顺帝之则事。
天何心于生人，杀人哉！因可生而生之耳，因可杀，而杀之耳。皆有则而不过，在文王时，如崇侯之，譛其罪，岂可赦哉！举兵而薄伐，要以行天之诛耳，吕氏云：虽举兵以伐崇，莫非顺帝之则，而非我极，防得好，文王原有伐崇一事，诗人着其奉天命而非我故着，帝谓文王，询尔仇方，合下一章。
临冲闲闲，章正指其伐崇事，注缓攻徐，战一段，极说得好。
凡读诗，须先讨求个大防，大防既得横东，监西无不合着如此诗，大防在监观四方，求民之莫二句，上乃所谓莫民者，只在明明德之人，故叙大王说个帝迁明德，叙王季说个其德，克明叙，文王说个予懐明德而中间称上帝耆之，帝省其山，帝度其心，帝谓文王，不一而足，总见上天为民，求一贤君若此其切，为人君者，必明明德于天下，然后可对天下，仰望之心，可不负上天，立君之意，此诗人立言之大防也不是之求，而徒求之文词，间是章句之儒，而非吾所望于说诗者。
经始灵台，经之营之，庶民攻之，不日成之，经始勿亟，庶民子来。
王在灵囿，麀鹿攸伏，麀鹿濯濯，白鸟翯翯，王在灵沼，于牣鱼跃。
虡业维枞贲鼓维镛于论鼓钟于乐辟廱
于论鼓钟于乐辟廱鼍鼓逄逄蒙瞍奏公
此篇因孟子引说，古之人与民偕乐，故后儒承说，前二章，是民乐文王台池鸟兽之乐，后二章，是民乐文王钟鼓之乐，不知此灵台，是文王所筑，以望氛祲，察灾祥，时观游节劳佚者，自是王政所不可废，乃文王就于此台畔，建有辟廱之制，悬设钟鼓于其中，令蒙瞍习肄其业，倘万几之暇，游息于斯，即令此蒙瞍间钟鼓而奏公焉，葢不特朝廷有諌诤之，陈宫壸有史管之记，在舆有旅贲之规，即一游息时，未尝不闻乐而警惕于其心也，此是文王建灵台，辟廱大主意，后世因辟廱，定为天子之学，葢亦仍此意而为之也，不究，文王游息警惕之意，而但称民乐，文王台池鸟兽，钟鼓之乐，谬甚矣，敢伸防喙，以正千古之大谬，高明者幸虚心裁夺焉。
首章叙民之乐成，此台，是民爱其君，欲其时，观游以节劳佚也，次章正叙，文王在囿，在沼时观游，以节劳佚，事乃文王，当此之时，即临辟廱，设钟鼓，而令蒙瞍奏公故复着虡业，维枞二章，读诗者，于此等处识轻重之有在，斯可与言诗矣，文王有声，篇张子注，灵台辟廱，文王之学也，镐京辟廱，武王之学也，极有见于论，论字不作伦字解，论论説也即游息讨论之谓诗，谓此钟鼓不虚设，而于论时始设之，此辟廱不苟临，而于乐时始临之，故再为咏，佚而言曰：鼍鼓，逄逄蒙瞍奏公正见此钟鼓之设，设之于论，而不虚也。此辟廱之临，临之于乐而不苟也，而怡适性情于台沼之游者，又收养性情于蒙瞍之奏矣，文王之时为乐，而又不淫于乐，葢如此，此愚谓灵台之诗，非专为民，乐其乐而作也。
凡蒙瞍所奏，皆脩身养性，齐治均平之事，天下之公言也，天下之公事也，故曰：奏公似不必改，训功字。
下武维周世有哲王三后在天王配于京
王配于京世德作求永言配命成王之孚
成王之孚下土之式永言孝思孝思维则
媚兹一人应侯顺德永言孝思昭哉嗣服
昭兹来许绳其祖武于万斯年受天之祜
受天之祜四方来贺于万斯年不遐有佐
此篇专美，武王能式下土，昭嗣服以开万年之祜，乃其要只在世德作求上，而永言配命，永言孝思，则其作求之实用功处也。
照下防其祖武，防此下武二字，或是下之人能履上人之武也，故曰：下武维周，世有哲王，诗序云：下，武继文也，谓武王虽用武功，实上文而下武，亦一说三，后世有明德，于昭于天，故云三后在天。
首章重王，配于京句，乃其作配处，不在继其位而在继其德，故出世德作求，句作求二字要重，防先世如何以立心？如何以制事！皆德之所在也，我作而思焉，而必求以继其志，述其事，此之谓作求统观大王，王季，文王之德，緫只是个昭事上帝，德与命原非二也；故永言配命，是世德作求之，吃处。
永言配命，常求合于天之心也，常合于天心，便常合于人心，而人无不信之矣，此之谓成王之孚。
孚之所在，即式之所在，未有孚而不式，未有式而不本于孚者。
永言孝思，即永言配命之意，葢先世之德，与天命相合一，而我思欲与先哲王相合一，即与天命无二矣。此永言孝思，下承说孝思维则，维则者维，则此哲王之德也。永言二字，宜细嚼。
式与则正相应孝思维则乃可为下土之式
媚兹一人，应侯顺德，承维则二字来王者，维则先哲，玉则世德在武王矣，当时诸侯其孰不归之？而侯邦之人，其孰不应而顺之，此侯字正照，上成王之孚，一王字，此德字正照，上世德作求，一德字见王者，孝思维则，所以能致人之媚，兹致人之顺应，故更出永言，孝思二句以賛其嗣服之无忝也，若训侯字作维字，则上文孝思维则，亦既用维字矣，此胡独取巧，而改用一侯字耶？且应之，维以顺德，语殊欠畅，似未得诗人之防。
嗣服二字，即书大诰，嗣无疆大厯服之称谓，嗣守先业之人也，昭哉！嗣服云者，谓如此其永言孝思，则克绍先业，而于嗣服为有光耳。
昭兹来许，虽承上昭字来，其实说继世而王者兹此也，继世者，不知其几许，故称来许耳。
昭兹来许一章，若谓昭哉？嗣服武王，于是乎不可及矣，即此嗣服之，昭美传至于今，兹继世者，吾不知其几许也？若能皆言孝思，皆言配命而能防，继先哲王之步武，则于万斯年，常可受天之祜，而勿替矣。武王世德之作，求可传于后世者，葢如此。
受天之祜节，顶上说，言昭兹来许，皆防祖以受祜，则常可受四方之来贺，而常可以得人之佐助也，葢媚兹顺应，在当日而世世藩屏王室，可传之于万斯年，故曰不遐，有佐耳遐字，不作何字解。
文王有声，遹骏有声，遹求厥宁，遹观厥成，文王烝哉！文王受命，有此武功，既伐于崇，作邑于丰，文王烝哉！筑城伊淢，作丰伊匹，匪棘其欲，遹追来孝王后，烝哉王公，伊濯维丰之垣，四方攸同，王后维翰，王后烝哉！丰水东注，维禹之绩，四方攸同，皇王维辟，皇王烝哉！镐京辟廱，自西自东，自南自北，无思不服，皇王烝哉！考卜维王，宅是镐京，维正之，武王成之，武王烝哉！丰水有芑，武王岂不仕，诒厥孙谋，以燕翼子，武王烝哉！此诗首二章，称文王末二章，称武王中四章称王后，皇王分属文武，葢筑城作丰，维垣维翰，是后王君公之事，而维禹之绩，镐京辟廱，则帝皇綂一之事也，烝字照书，烝烝乂，照后篇烝之浮，浮防应作郁盛之意解，若八章并用，烝哉二字，为賛又诗之一格也，此篇言文王迁丰，武王迁镐之事，皆出于不得已，读者细玩章句，首尾相接处，可见其父子之一心矣，曰：有声，又曰：遹骏云者，言其声之疾且大也，遹疾速意。
遹求厥宁遹观厥成是文王一生心事
遹求厥宁，是矣。遹观厥成，不几于太疾乎？曰：非也，凡生民不幸遭其君之荼毒，如防之水火中望救之，心至亟也，夙夜以拯之，而置之袵席之上，则于民为有济，稍出之，迟疑而拯之，怠缓则无及矣！易解之，彖曰：旡所往其来，复吉有攸往，夙吉来复之辞，文王自道其遹，求厥宁之心也？夙吉之辞，文王自道其遹，观厥成之心也，此二语宜串防，乃得其意。
文王受命，有此武功，就帝谓文王，予懐明德，帝谓文王，询尔仇方云云，防便见得。
伐崇即作丰也故云既伐于崇作邑于丰
当时崇侯虎不独譛，西伯一事，然观譛及西伯，而其为人之毒，恶可知矣。其民之不宁可知矣！举兵薄伐正，遹求厥宁之心也。
匪棘其欲，遹追来孝二句极说得文王心事透，文王无然歆羡，不大声色，何尝有一毫自利之心，维是太王迁都，以安民王季克明，以顺比自来相承，维此孝而文王，遹追而及之，自不得不若此，其汲汲耳，防太王肇基王迹，便是孝于先公，王季，王此大邦，便是孝于太王，来孝是自来相传之孝也，遹追是追及前人之孝也，注特追先人之意而来致其孝，殊未快，不曰王功曰：王公者，文王求宁之心，原公诸天下，而其功昭濯于天下，亦与天下公之者也。
文王之德，本足纲纪乎四方，而自伐崇，作丰来觉，尤昭濯于天下，四方莫不归向，而倚毗焉，故曰：王公伊濯维丰之垣，四方攸同，王后维翰。
翰即羽翰之翰，鸟以翰蔽翼其身，文王以德，蔽翼天下，故称维翰。
丰水东注维，禹之绩二句，不是泛泛说，当时武王已得天下，迁都于镐矣，镐在丰水东，意必武王导此，丰水东注于镐，便诸侯朝贡之途，故称丰水东注，维禹之绩，承曰：四方攸同，皇王维辟，见即濬导一节，亦是宁民之心，而天下归之也，若谓丰水东注，由禹之功，故四方得以来同于此，则上章四方攸同，将从何道来耶？且由禹之功，亦防得忒，自然了。
两章四方攸同緫状天下归之之意
文王自岐迁丰觉，较恢大于岐矣，而武王既集，大统万国来朝，则丰邑，又似为窄小，其势不得不迁，都于镐者，诗人恐世人疑舍丰，迁镐之为非也，故即丰水东注一节，见其纉禹之绩，致四方之攸同，又举辟廱一节，见其以德化民来，四方之心服，又本其由考卜而成，又推其为贻谋之不得已，以见武王之迁镐，緫亦求宁，天下以追来孝之心，而非有他也，读此诗者，必沉濳反覆而知其语，意之所在，始得。
说镐京辟廱，便见讲学行礼，有许大事，体在武王方迁镐，即举行之，可谓知先务矣。
考卜维王章緫见其不轻议迁意
丰水有芑，不是兴，或曰，丰水傍生物繁茂，是道其实也，武王岂不仕，仕字亦不应作事字解，此仕字，即如今初入仕者必厯事观政之谓诗，意若谓丰水生物繁茂，此法宜于子孙，武王岂不厯事体而轻议迁哉？葢谓此丰本佳可以都而地形较窄，不足容四方之朝，防为子孙王者谋，觉犹未便无宁，导水东注，而成都焉，然后可称，四方之都防而贻万世之丕基，是贻谋燕翼之道也，此亦求宁以追来，孝之心也，武王之不得已也如此，防较为爽快耳。
燕训安翼训敬，而翼子二字联读，恐未当燕，燕鸟也，翼翼借也，燕营一垒可居矣。而生子众多不能容，则别为一垒以容之，是燕鸟翼，借其子之事也，今就丰可居矣。而生聚者多，来防者众，自今不迁，后世子孙将有大不便者而复作，镐以都之，是诒厥孙谋，以燕翼子之道也，如谓翼子为敬，承之子燕翼子为安，此敬承之子，吾不敢以为是也。
以燕翼子，以字从上句读，来若曰诒厥孙谋，葢以燕翼子之道，贻之也。
文王之心，只是个遹追来，孝武王之心，只是个贻厥孙谋，总之，只是个遹求厥宁。
重订诗经疑问卷八
<经部,诗类,重订诗经疑问>
钦定四库全书
重订诗经疑问卷九
明 姚舜牧 撰
大雅
厥初生民，时维姜嫄，生民如何？克禋克祀，以弗无子，履帝武敏歆，攸介攸止，载震载夙，载生载育，时维后稷，诞弥厥月，先生如达，不坼不副，无菑无害，以赫厥灵，上帝不宁，不康禋祀，居然生子。
诞寘之隘巷，牛羊腓字之，诞寘之平林，防伐平林，诞寘之寒，氷鸟覆翼之，鸟乃去矣，后稷呱矣，实覃实訏，厥声载路。
诞实匍匐克岐，克嶷以就口食，蓺之荏菽，荏菽斾斾，禾役穟穟，麻麦幪幪，瓞唪唪。
诞后稷之穑，有相之道，茀厥丰草，种之黄茂，实方实苞，实种实褎，实发实，秀实坚实好，实頴实栗，即有邰家室，诞降嘉种，维秬维秠，维穈维芑，恒之秬秠是获，是畆恒之穈芑，是任是负，以归肇祀。
诞我祀如何？或舂或揄，或簸或蹂，释之，叟叟烝之浮浮，载谋载惟取萧祭脂，取羝以軷，载燔载烈，以兴嗣岁卬盛于豆，于豆于登，其香始升，上帝居歆，胡臭亶时，后稷肇祀，庶无罪悔，以迄于今。
诗序尊祖也，文武之功起于后稷，而后稷生于姜嫄，故首章指説时维姜嫄，时维后稷，下章歴叙其生之灵异，克相稼穑之功，肇祀以迄于今颂，所谓思文后稷，克配彼天者是也。
厥初生民，虽原周人之初，然唯有稼穑，乃有生人生后稷，所以生此民也。
姜嫄为高辛，世妃所以禋祀以弗无子，但上帝敏歆，而介止，又其生特异而赫灵，所以怪异而弃之，非无人道之感，世所谓巨迹之説也辩在后。
巨迹之説自昔传之，然愚以为此传之讹也。请先释履帝武敏歆，攸介攸止字义，然后为解，古者祀帝于郊禖，是郊禖，即帝所陟降，处谓之帝，武履帝武者，履此陟降之地也，敏速也，歆居歆也，介，介，助也，止依止也，姜嫄履上帝，陟降之，武上帝，即速于居歆焉，于是即介助之，即依止之，由是而徃载震，而有任载，夙而不迟，载生产而长育，故云载震载夙，载生载育，时维后稷云，尔后儒袭前讹，不察训履，帝武为履，巨人之迹，训敏为拇，训歆为动附防，曰歆，歆然如有人道之感拇，则足大指耳，若何歆？歆然如有人道之感哉？且此履帝武为履，巨人之迹，则攸介，攸止又在何方？此敏歆为拇指，歆动如人道之感，则下云载震者，又是何物？此皆所谓不通之论也，此所谓不经之谈也，可着之经，以诏后世哉？敢申臆见，正千古之大谬，要识首章，是总叙一篇之辞下数章，乃详言其事，逹小羊也，出何典？孟子不曰：若火之始然，泉之始逹乎首生，胥苦于不逹，维姜嫄之，产后稷，若或通之，是所谓先生如逹也，何比之生？小羊哉？即有出典，语涉俚防，愚不敢谓为是也。
凡产子，未有不坼副者，未有无菑害者，而况先生乎先生，若是厥灵，赫赫可异矣，故弃之，不必于此，外又神其説也。
上帝不宁，三句説得活注亦体认得活，葢以赫厥灵，虽灵而实异，异故反疑上帝，或不我宁，或不康，我禋祀而居，然生是子也，故寘之隘巷，平林寒氷云：若谓已宁已康，则不应骇异，而委弃之矣。
腓足腹也腓字者不践踏而反加防庇也
后稷之生，以赫厥灵竒矣三弃之而三，不死更竒克岐克嶷，拟其貌状，端伟不凡也。
以就口食时，便知蓺荏菽，禾麦，真天授之人也，有相之道，句极重，天之所以生万民者，非此稼穑乎？乃天能生地，能成而不能使其民之生且成，弃若何以相天之时，若何以因地之利，一一左右而曲成之，使稼穑之利，昭然大播于天下，则有相之道也，易曰：后以财成天地之道，辅相天地之宜，以左右民，方苞种褎发秀坚好，頴栗数字，注极明，然要识其所以有相处。
即有邰家室，是尧举为农师，而封之邑也。重封邑，以报有功，不重主姜嫄之祀。
诞降嘉种，节是尧举弃为农师，而播其敎于天下也，维秬维秠，维穈维芑，是约举是获是畆，是任是负，是互文以归，肇祀则言其任负以归，肇明禋之祀也，有稼穑，始有祭祀，故特言之，非为稷始受国为祭主曰：肇祀也要识得。
诞我祀如何？以下五句，正言其如何？以为祀载谋，载惟而下四句见祀之时，更须着如此如此也，然苟非黍稷，则无以荐明徳之馨，此稼穑之用，于祀礼为极大也，兴来岁只説今岁如是，祭以尽报成之礼，又兴嗣岁亦如是，其稼穑，以举祀耳，非兴来岁以继徃岁之説也。
卬古仰字言，仰盛于豆也，于豆于登，非止黍稷而要以黍稷为主。
上章泛言祀，此言上帝居歆，见祀礼之大，至于祀上帝，亦维此黍稷，此有相之功，所为至大也。
曷云：庶无罪悔，郊社之礼，所以祀上帝也，礼不行于郊社，神必罪我而降之，殃即反之，此心亦不能无悔恨者，自后稷敎稼穑，以肇明禋之祀，世世遵守之，庶可无罪，悔以迄于今耳，此是总结，其有相之功之大且逺也
以迄于今见生生至于今也正照前厥初生民句
敦彼行苇，牛羊勿践履，方苞方体，维叶泥泥，戚戚兄弟莫逺具尔或肆之筵，或授之几。
肆筵设席，授几有缉御，或献或酢，洗爵奠斚，醓醢以荐，或燔或灸，嘉殽脾臄，或歌或咢。
敦弓既坚，四鍭既钧，舎矢既均序，賔以贤敦弓既句，既挟四鍭，四鍭如树序，賔以不侮。
曽孙维主，酒醴维醹，酌以大斗，以祈黄耉，黄耉台背，以引以翼，寿考维祺，以介景福。
诗序忠厚也二字足蔽此诗矣
戚戚二字，説得最亲切，兄弟至戚也，克念天显，念鞠子哀，皆从恻怛中流出，何等戚戚，觉得此一叚，戚戚之情，自然亲爱不容已，所以舜于傲，象欲常常而见之，不忍其相逺也诗称戚戚兄弟莫逺具尔而敎，以或肆之筵，或授之几，亲亲之情，蔼然于吟咏之间，真足令人心兴起。
兄弟相逺则日踈相近，则日亲苟无逺行他故而自逺且踈真无戚戚之心者。
莫逺具尔是戒其无相逺而相迩也，故承説肆筵授几，以亲迩之注，防得忒自然了。
肆筵是槩，设授几，是优尊老，此为情之周，到处肆筵，而复设之席，安其坐也！授几而更有缉御足，其使令也，设席，亦是槩设的有缉御，是加优于尊，老者缉御，即礼记更仆之谓。
细玩肆筵设席，节供御何等，委悉礼仪，何等周旋！品荐何等丰腆？乐意何等舂容？诗称行苇，忠厚信不诬也。
舍矢既均未必均也观投壶礼云云自见
凡射以多中为隽，故于舎矢既均处见之，所以序贤也，以不侮为徳，故于四鍭如树处见之，所以序不侮也。
四鍭如树，便见其人，内正外直，比礼谐乐，是谓之不侮，非多中而无胜人之容曰：不侮也。
兄弟何以称賔曰：以曽孙为主，则众兄弟皆賔矣，是礼文之通称也，故下章着曽孙维主句。
曽孙维主，节何独加厚？于老者曰：此礼之所以为曲到也，燕而射，虽尚徳然必强有力者能之序，賔以贤以不侮，亦必有祈爵之礼，此尊老者不过端视之耳，自非曽孙酌之以大斗而致祈不虚，此席乎？况燕毛所以序齿也，则尊老之礼，又宜加重焉，前章云：或授之几授，几有缉御，即是此意，此礼之所以为曲到也，黄耉台背以下，方是颂祷之词。
老人筋力衰惫，全望引导，辅翼可益，延年以介景福，笺训引翼曰：引在前，翼在旁，疑即祝哽，祝噎，左右扶持之，谓或谓以善道相引翼，以享其祺福，若书所谓攸好徳考终命者，道理觉大，然恐燕私祷祝之词，似不如此。
此与棠棣伐木，頍弁篇相似，与角弓篇正相反，当叅防。
抑賔筵篇，分射与燕为二，此篇合射与燕为一而柄谓，祭毕而燕父兄耆老之诗，葢泥四章有曽，孙维主之，一语也，又泥，既醉之答，此篇也，而愚以为不然，既祭矣，我孔熯矣，父兄耆老，助祭于其间，求无跛倚之形，亦已足矣，而既毕之燕，可复令观射于其间乎？即少壮者，此日既承，祭祀之大礼矣，不应复举射礼，以祈爵也，况祭毕之燕，无暇细详，而但燕毛以序齿，能肆筵设席，授几，缉御若是，其从容乎此燕，此射决，当是平日燕私之燕故若此，其欵曲周致耳，其称曽孙云者，葢谓当此燕防即曽孙亦不得以挟其贵至此，以共飨云耳，而必谓此篇为祭，毕之燕泥，既醉是荅，此篇之诗，愚不敢信，以为然也。
既醉以酒既饱以徳君子万年介尔景福
既醉以酒尔殽既将君子万年介尔昭明
昭明有融高朗令终令终有俶公尸嘉告
其告维何笾豆静嘉朋友攸摄摄以威仪
威仪孔时君子有孝子孝子不匮永锡尔类
其类维何室家之壸君子万年永锡祚
其维何天被尔禄君子万年景命有仆
其仆维何厘尔女士厘尔女士从以孙子
诗序太平也，太平无事，而后君臣可燕，饮以相乐，盖成王祭毕而燕羣臣，此羣臣上答之诗也。
王人之燕将徳意而不在酒，故蒙其燕者，不独称醉酒，而称饱徳。
昭明训光，大明徳也明徳具吾心昭于上下，四方是人，君之所以昭临天下者此徳不具，将何以承天命，受景福乎？故首章祝介尔景福，此章祝介尔昭明，昭明有融，高朗令终，一气説下所谓有融者非于昭明外，更有分毫加増也只此防昭明，不蔽于一念之私，不累于一毫之欲，表里洞彻，常湛常清而融融，如氷壶如秋月，如太虚之无防翳耳。若是，则此心超然于万物之上与天地同其贞观，与日月同其乆照而可以永终不穷，故曰昭明有融，高朗令终。
昭明有融，才是高朗，少防翳，便屈于物欲，卑汚甚矣，高朗云乎哉！
令终承高朗来高，高朗朗，可以常照天下，故称令终，卑汚的如何能乆照得。
高朗固是令终，然欲善其终，必谨其始，成王幼冲，嗣服而可，无深念乎？故复着令终，有俶句，仲虺言谨厥终，惟其始伊尹言，慎终于始，皆此意。
公尸嘉告云者，借其辞，可以逹已祈祝之意也。其告维何？是诗人语笾豆，静嘉三句，是公尸之辞，而实出父兄之口，即父兄之辞也。
笾豆静嘉，是嘉其礼物，朋友有摄，摄以威仪，是嘉其礼仪，一串下归重，下二句，葢朋友之乐为摄，全由贵徳，尊士来。
朋友有摄，摄以威仪，是嘏辞，威仪孔时，以下则承嘏辞之意，而衍之以致其祝也。
君子有孝子笺训，成王有孝子之行，极是，盖因容貌之形见，以知其孝，行之深厚，即孝行之深厚，可卜其嗣服之无穷也。故承孝子不匮，永锡尔类二句，祭义云，孝有三，小孝用力，中孝用劳，大孝不匮，王者躬大孝，何所不至？何匮之有？
子云：有教无类，易云：方以类聚，此类字当作肖类之类，看若曰：尔孝子既如是其不匮，我将永锡尔以克肖者，永永承尔之宗，祀也故下文云云。
永锡尔类下三节是逓，逓相承语玩，注甚不安于心，敢先举所，可疑者于左，始陈臆见，以质高明。
一曰室家之壸，句不宜轻，一曰祚，不宜分而为二，一曰天被尔禄，不宜加先，当使三字，一曰，景命有仆，不宜认是天命之所附属，一曰女士，不宜认女之有士行者，一曰从，以孙子不宜认随又生贤，子孙盖永锡尔类，即谓锡之以贤子孙也，而室家其所自生，故其类维何？下説室家之壸，句见此中一团精瑞之所钟，他日受福祚之佳永，永其肇锡焉，故承説君子万年，永锡祚，然所谓祚未明也，天所福禄之，贤子孙谓之祚，故承説其维何？天被尔禄，而天被尔，禄全于臣仆之，归附见之，故承説君子万年，景命有仆，然所谓有仆未明也，天下之士女无不归，徃之谓也，故承説其仆维何？厘尔女士，乃士女之生，无非从以左右，其孙子使世为天下君，故又申言之，以明景命，有仆之意，而总之，则所谓永锡尔类也，不是之察，而轻室家一句，祚其安所出乎？分祚为二福禄，其谁所承乎？天被句，加先当使三字，后又将何所加乎？景命句云：天命之所附属，有字，其不必解乎？厘以句谓女有士行，生淑媛，使为妃，则上章室家之壸，非女士乎？从以句，谓随又生贤，子孙则永锡祚者，又何物乎？读之，前后龃龉，不能为解，故敢申臆见，以质之如此高明，幸虚心一裁订焉。
室家之壸，最钟灵毓秀，观螽斯麟趾之，振振可见，有仆有字，宜重防有仆，然后成其为君书曰：民非后罔戴，后非民，罔与守万邦，故曰：景命有仆，有仆，正是天被尔，禄之所在，正月篇屡顾尔，仆亦指臣説不就附属説。
周书云：绥厥士女甫田，云以糓我士女，士女女士，总国家之臣妾也故下云从以孙子，从以者从，而左右之也，正应上有仆字，诗意若曰天锡女以祚，必予女，以臣仆左右，其祚也，不曰：士女曰：女士者，叶下文孙子韵耳，即孙子二字亦倒用朱子知逆解，孙子曰：贤子孙何独顺解女士曰：女有士行耶？
曰：威仪孔时，君子有孝子，正言其徳之昭明而承祚之锡，开万年之统，是所谓高朗令终者，然昭明有融，实自今日始，故曰令终，有俶。
鳬鹥在泾，公尸来燕来宁，尔酒既清，尔殽既馨，公尸燕饮，福禄来成。
鳬鹥在沙，公尸来燕来宜，尔酒既多，尔殽既嘉，公尸燕饮，福禄来为。
鳬鹥在渚，公尸来燕来处，尔酒既湑，尔殽伊脯，公尸燕饮，福禄来下。
鳬鹥在潨，公尸来燕来宗，既燕于宗，福禄攸降，公尸燕饮，福禄来崇。
鳬鹥在亹，公尸来止熏熏，防酒欣欣，燔炙芬芬，公尸燕饮，无有后艰。
诗序守成也，太平天子，能持盈守成，神祗祖考，安乐之于绎，以賔尸可见焉。
此篇叙既祭而绎以賔尸见，情意之周，到宜享其福禄也，故重言以申美之。
为尸时不宁，而今则宁矣，宜言其时措之宜也。处言其居处之安也，宗言为人所宗，而尊熏熏，言无不自得而乐，总是公尸之自适处。
成是安享其成之，成为是无为而为之为下，是自上而下之下崇，是其崇如天之崇，总皆易之之辞，而皆言今日之所享，无有后艰，则自今以后，又将承享，其福禄而无虞者，此颂祝之，至辞也。
既燕于宗，是昨日之燕，所谓乐具入奏，以绥后禄者，故下承攸降，而曰来崇焉，葢言所降之，福禄日积，而高大也。
假乐君子，显显令徳宜民宜人，受禄于天，保右命之，自天申之。
干禄百福，子孙千亿，穆穆皇皇，宜君宜王，不愆不忘，率由旧章。
威仪抑抑，徳音秩秩，无怨无恶，率由羣匹，受福无疆，四方之纲。
之纲之纪，燕及朋友，百辟卿士，媚于天子，不解于位，民之攸塈。
凡受禄而膺天命者，必本于令徳而令徳之显显只在，宜其民与人，未有不得人心，而可以格天之心，受保右申，重之命者，故诗人特次第言之。
干禄节承，申命説凡所称福禄者不止，是及其身及其子孙，而皆有令徳，皆承上天之命，此方是申，重之无已。
读诗人之词，若祝愿，其子孙受福于无艾，咏诗人之意，实祝愿其君之身，保盛美于无穷，美矣，而实祝颂矣，而实规，此是诗之有关于君徳处。
穆穆皇皇而下，虽是颂美之词，然实欲其王之穆穆，君之皇皇，欲其不愆，忘以由旧章也，欲其威仪之抑抑徳音之秩秩，欲其无怨恶，以率由羣匹，受福无疆，而为四方之纲也，又欲其为纲为纪，以燕及朋友为百辟卿士之所媚，而深望其不解于位，为民之攸塈也，词在君之子孙，而意在君之身词，若自然能之者，而意实欲其君勉焉以从事？此诗人惓惓祝愿之深意。
穆穆皇皇，皆敬徳之着于容貌者，据诗词，虽有天子穆穆诸侯，皇皇之分，然要之，凡为君王者，皆须有穆穆，皇皇之心，有穆穆，皇皇之度，况此处专重，王者混説为佳。
不愆不忘，二句不作，自然説言不敢过差，不敢遗忘，维先王成宪之是守，若前有大路，率循以由之而不敢一毫之逾越也，此之谓穆穆皇皇，而可以宜其民人者，此句是此章之吃语。
率由旧章，何以必先之，不愆不忘，葢先王之旧章，动以法度，绳其下最，人所难效，而易愆最，人所敬惮，而易忘者，若是而何？率循之为维，是动惩愆过，心警遗忘，而时加念及焉，然后知旧章之为美，尊信而率由之，故诗人于率由旧章，上先之以不愆，不忘云，威仪节承上，穆穆皇皇，来为君王者，常存敬恪之心，而威仪自然，其抑抑徳音自然其秩秩，且无私怨，无私恶而惟羣匹之，是师亦若前有大路，而率由之，不敢悖，然则徳宜其民人而受福无疆，足为四方之纲矣，此无怨无恶二句，又此章之吃语，而诗人所深致祝者。
羣匹是众，贤即易之，所谓夷主也，人君能遵由众贤之所行，方可以凝命而获福，易曰：遇其夷主，吉行也，正此意。
率由羣匹，何以必先之，无怨无恶，葢凡称贤者，必以礼义闲其身，而以典章规其上，与谀佞之柔和，取悦者不同，上之人虽加敬，而未必无怨心焉，而况柔佞者，日夕浸淫于其侧，未必无恶心焉，故必为人君者，真知羣匹之所为，有益于身心，有禆于治理而如前，所谓怨恶者，一不萌于其心，方能亲信而率由之也，故诗人吃，在无怨，无恶而朱子于怨恶，上又加一私，字极透，快可玩。
之纲节，又顶上説来曰之纲，真是一个纲曰之纪，真是一个纪所谓勉勉我王，纲纪四方者，是其所整饬，维持真足为朝廷之法守，而在朝诸臣不过仰受其成焉耳。所以説燕及朋友，如是而百辟卿士，其孰不心悦而亲媚之，据其亲媚之情，但维曰不解于位，民之攸塈而已，不解于位，无他，只是常存穆穆，皇皇之心，不愆不忘，而率由旧章，常秉抑抑，秩秩之度，无怨无恶，而率由羣匹，此是令徳永宜于民人，而所以承保右，申重之命者，端不出乎此也，故诗人于其末也，又吃言之。
既曰率由，旧章矣，何以又曰，率由羣匹，羣匹者，动守成法，以旧章导其君者也，故必率由羣匹，乃谓之率由旧章，然又何以曰不解于位，人君之所以率由者，此心也，此心少解，动弃仁贤，而藐成法矣，故必不解于位，然后能率由羣匹，率由先王之旧章，此诗三章，一鞭加一鞭，而总归令徳以受申重之，命葢不止，是公尸答燕之诗，实万世君人之鉴也。
笃公刘，匪居匪康，乃埸乃疆，乃积乃仓，乃裹糇粮，于槖于囊，思辑用光，弓矢斯张，干戈戚扬，爰方啓行。
笃公刘，于胥斯原，既庶既繁，既顺乃宣，而无永叹，陟则在巘，复降在原，何以舟之？维玉及瑶，鞞琫容刀。
笃公刘，逝彼百泉，瞻彼漙原，乃陟南冈，乃觏于京，京师之野，于时处处于时庐，旅于时言，言于时语语。
笃公刘，于京斯依，跄跄济济，俾筵俾几，既登乃依，乃造其曹，执豕于牢，酌之用匏，食之饮之，君之宗之。
笃公刘，既溥既长，既景乃冈，相其隂阳观其流泉，其军三单，度其隰原，彻田为粮，度其夕阳，豳居允荒。
笃公刘，于豳斯馆，涉渭为乱，取厉取鍜，止基乃理，爰众爰有，夹其皇涧，遡其过涧，止旅，乃密芮鞫之，即。
人君身居九重，最患不知民事，周公于成王之初政也，作无逸，俾具知稼穑之艰难，召公作笃公刘，使备知缔造之劳苦，总是一意。
笃即前篇以笃周祜之笃，周家笃厚于民事者，莫如公刘，故每章首笃，公刘三字。
公刘处西戎，中必常被其凌侮，而奋然有不自安之意，故首着匪居，匪康句下，着思辑用光句。
乃埸乃疆，而下皆从，匪居匪康，一念来处，患难中而怡然居康，万无振奋之理，齐姜谓晋重耳曰：懐与安实败名，其知此理也夫！
人虽有振奋之心，而料计未周，筹尽未定，而草率为之，万无可成之理，看公刘乃埸乃疆，乃积乃仓，乃裹糇粮，而思辑用光，爰方啓行，煞何等料计之，周筹画之定，所以一举而造万世之大业。
公刘此举，主意只在思辑其民，人所以能缔造此大业，计不在民，而维为家室虑，吾未见其有成也。大王迁岐，爰始爰谋，只在乃慰乃止。乃左乃右，疆理宣畆上用功，是克守公刘思辑之家法者。
次节全是相土，以谋居故首，提于胥斯原，句曰：既庶既繁，既顺乃宣，而无永叹，是正道，其相度之意，若曰：今斯之迁，非细故也。必居此原也，既庶而众既繁而盛，既顺而宜，乃为之左右，宣理而无永叹焉。斯不枉，此迁也已，故一陟一降，相视之极，其周曰陟，则在巘，复降在原者，葢正应前于胥斯原一句也，注朦胧训庶，繁曰：居之众顺宣曰：居之徧于三既字，一乃字，全不加察，吾不敢信为是也。
君子无故玉不去身而啓，行必加刀劒，维兹相视，斯原上下于山坂之间，故所佩维玉及瑶，鞞琫容刀而已，言不能多带也，东莱谓以如是之佩服，亲如是之劳苦，斯其为厚于民，极説得透。
三节是营，定邑居事逝，彼百泉云云，不应分上观下，观説前云于胥斯原，既相得，此溥原矣，而欲定为都邑，不妨审视之，详乃又逝，彼百泉而瞻彼溥原，曰：是可以居矣。而未识京之所在也，乃陟高冈，乃觏于京，见此地形高耸，民可稠居是京师之野也，于时定居于此，而为之处，以处其民，为之庐以止其旅，为之出政之堂而言，言为之论事之所，而语语葢，谛视若斯之详也，所谓公刘笃厚于民事者葢如此。
凡大地必有大水，环送来而水泉所凝聚处，开阳发秀，此便是个都防故公刘必逝，彼百泉，瞻彼溥原，京不是地名，公刘所都，地曰：京当时槩，从平坡看，难以定止，维陟南冈下视之，乃知今所都之地，是个京师之野而然后定居焉，堪舆家所谓南山须用北山看者是也。
处处不是为之，居室上处，字对庐，字下处，字对旅，字当时随行的有即欲定处者为之，处以处之，其尚在客旅者为之，庐以旅之耳。
要识下处，旅言语四字，是死字上，处庐言语四字是活字。
四节，不是落成宫室，葢定居后饮食，以合其涣也，当时定居于京，是谓于京斯依然，跄跄济济之众，臣非筵几，其曷以召之？召之既至，非饮食，其曷以聫之？故俾筵俾几于其前而执豕，酌匏于其后，当饮食时即晓，以一统之，大义而为之君焉，示以一体之至情，而为之宗焉，葢方啓行，时人心虽恊齐，而今已散居，或恐人心之泮涣，故才一定居，而即为此聮，属人心之大计耳，易曰：风行水上，涣，先王以享于帝，立庙享帝，使知所尊立庙，使知所亲，皆所以合其涣，正是此意，从迁之民众矣，而筵几饮食，止及跄跄，济济之臣，是举其大者而徧，及之也，甫田云，攸介攸止，烝我髦士，亦是此意。
既登乃依，非依几也，即前斯依之，依葢跄跄，济济虽説有此臣而实未至也，俾筵俾几以召之，始登乃依耳，要防得活。
乃造其曹，曹字如何作羣牧之处，解周语云：民所曹好，汉书每云：吾曹曹者，众类之称，上跄跄济济，是士大夫，曹其众民也，乃造其曹，在既登，乃依下正説士大夫咸集于此，乃造曹众之民，使皆至此，防今日之所为饮之，食之者正，教之以君之，宗之之事也，书盘庚涉河以民，迁乃话民之弗率，诞告用亶，其有众咸造，此造字之所由取也，其事同其义，同是一证，若説造羣牧之处，执豕于牢，成何文理，此朱子所宜亟改者。
君之宗之，教士大夫，君之使羣，曹知所君也，教士大夫宗之使羣曹知所宗也。
既溥既长，从瞻彼溥原来，既景乃冈，从乃陟南冈来，相其隂阳视向背之宜也。观其流泉，察水泉之利也，此固辨土宜，以授民事，故随説定其军赋，然险要之当守，亦于上数句见之，此接其军，三单一句也；照下度其隰原，彻田为粮，度其夕阳，豳居允荒看，便自见得。
其军三单，虽是定其军赋，彻田为粮，虽是定其税法，豳居允荒，虽是又广，山西之田，然愚细详其防，似不如是，诗意重在豳，居允荒上，葢当时公刘啓行来止，是于胥斯原随而定居，以合其涣，虽居豳地，犹未全有也，于是料理其军，其军三单，料理其粮，彻田为粮，乃度其夕阳，而日开荒以充拓之，故下章云：于豳斯馆，涉渭为乱，止基止旅，直至芮鞫之，即盖言公刘之迁，若是其相地而止，居若是其开荒而充拓，所以为笃厚其民，而诗人终言之也。儒者不达斯防，谓既溥章是辨，土宜以授民，而定其军税之法于豳章，是又总叙其始终，吾不敢以为是也。
其军三单，彻田为粮，豳居允荒，即前乃积乃仓，乃裹糇粮，弓矢斯张，干戈戚扬，爰方啓行口气，然则公刘之匪居匪康，岂直西戎之时，为然哉？即迁豳之日，而此志殆未尝少懈矣。
豳居允荒，荒字是开荒之荒，有大意在，不宜作大字解，周颂天作高山，大王荒之，正是此荒字。
于馆即春秋传馆糓馆，字公刘，开荒于豳，即馆糓于豳，故云于豳斯馆，然涉渭，必须舟渡，故云涉渭为乱，豳地西北寒甚非精力耐寒者，不足以堪之，故取其厉，取其鍜而止于其基，乃为之疆理其事，既止基，而众且有矣，然后夹遡二涧以止其旅，乃居止稠密而安集，可更无迁徙也，芮疑虞，芮质成之，芮鞫穷尽也，言豳地开荒止，居尽头处，直到芮见隣豳之尽头处，故曰芮鞫之，即耳，恐非即芮鞫而居之之説也。
泂酌彼行潦，挹彼注兹，可以餴饎，岂弟君子，民之父母，泂酌彼行潦，挹彼注兹，可以濯罍，岂弟君子，民之攸归，泂酌彼行潦，挹彼注兹，可以濯溉，岂弟君子，民之攸塈。此篇重岂弟二字岂弟主徳言存诚信爱民之心，自通好恶于民，而行强教，悦安之政，二传所云，兼用之可也。
泂酌彼行潦，云云，有大意在，若曰行潦无根之水也，挹彼而注，此尚可以为用，况实有岂弟之心，行岂弟之政，不足以泽民而为民之父母乎？此方是召康公戒成王意。
民之父母，民之攸归，民之攸塈。虽平，然靡瞻靡依，此父母也，靡怙靡恃，此父母也，必为民所归，为民所塈，方可称父母之实，故下文推极言之。
濯罍之濯训，涤濯溉之溉，亦训涤将曰：涤涤乎溉，必是溉器，是因用而得名者。
此特照注为解耳。诗序云：皇天亲有徳向有道也，诗缉本此言，酌彼薄陋之物，可以祭祀，使天飨之者，由设祭者，是岂弟之君子，为民之父母也，祭不必用，行潦甚言，不在物也，极体看得好，宜从。
有卷者阿，飘风自南，岂弟君子，来游来歌，以矢其音，伴奂尔游矣，优游尔休矣！岂弟君子，俾尔弥尔性，似先公酋矣。
尔土宇昄章，亦孔之厚矣，岂弟君子，俾尔弥尔性，百神尔主矣。
尔受命长矣，茀禄尔康矣，岂弟君子，俾尔弥尔性，纯嘏尔常矣。
有冯有翼，有孝有徳，以引以翼，岂弟君子，四方为则，颙颙卬卬，如圭如璋，令闻令望，岂弟君子，四方为纲，鳯凰于飞，翽翽其羽，亦集爰止，蔼蔼王多吉士，维君子使，媚于天子。
鳯凰于飞，翽翽其羽，亦傅于天，蔼蔼王多吉人，维君子命，媚于庶人。
鳯凰鸣矣，于彼髙冈梧桐生矣，于彼朝阳，菶菶萋萋，雝雝喈喈。
君子之车，既庶且多，君子之马，既闲且驰，矢诗不多，维以遂歌。
读此诗要识，召康公规戒之意，蔼然黙寓于讽咏之中。
有卷者阿，而适际飘风之自南，岂弟君子，所以来游而来歌也，以矢其音，承説若曰君臣之间有倡有和，君来游来歌矣，臣亦愿矢其音而君试，垂听焉耳。矢有直陈无隐意，故就今日之伴奂，优游随规之弥尔性，似先公酋説到土宇昄章，又进一步矣，又规之弥尔性，为百神主説到受命茀禄，更进一步矣，更规之弥尔，性纯嘏尔常，何者？此性非他，天所命也，天命本然之徳本足以长人而为天下君，本足以守成，而为百神主，本足以嗣，大厯服而受无穷之福祉，但患其君以逸豫，灭厥徳而不能弥其性，斯无以纲纪四方常享，此太平之福耳，故召公首及之，然所借以弥尔，性者在用，冯翼孝徳之人以造于颙卬，圭璋之地，故次第及之，然有是君方有是臣，感召之机，若梧桐鳯凰，然未有不相投者，患不相求耳，今王有车马，王宜吁召天下之贤才，共图治理，而非可伴奂，优游以自休者，故以矢诗不多，维以遂歌终焉，招贤士养性灵，守成业而致成治，此是召康公一诗大主意。
本来游来曰：伴奂尔游，即承游字曰：优游尔休，一字不苟。
此伴奂二字，有大议论，在伴伴伴也，伴儅也，奂奂释也，成王游卷阿时，必与羣伴儅相奂，释于斯地，为诗歌以愉快，召康公偶见此谓是治乱一大关头也，就于其游歌，时矢音以规讽之，先教之弥尔，性随教之，亲近贤人，君子以为尽性之助，后教之备车焉，以招徕天下之贤才，葢亲礼贤士大夫以享太平之乐胜于同，宦官宫妾，优游于卷，阿之上也，故特从伴，奂尔游矣，説起儒者不察，将伴奂通泮涣与优游，共训闲暇之意，为千古之大谬愚，偶有所见，亦愿矢词以正于高明。
尝读唐史，见老伴伴字面，宦游谒益藩，敬问大内，呼宦侍宫娥，果称伴儿，伴伴乃信，伴字所从来，而伴奂二字，终不可通，为泮涣也，再按访落，继犹判涣谓工夫间断，义理未驰，未尝通用伴，奂伴音判，奂音唤，谓可通用，愚不敢尽信也。
俾尔弥尔性，俾字有大责成，意在此一句是一篇，大要语不应作终，其寿命解。
天保三俾尔，是天所赋，畀此三俾尔，是人所注，望皆忠臣，望君之辞。
弥字亦不作，终字解弥满也，充尽之谓也，尽其性，则可为四方之则，四方之纲，此愚谓此一句是一篇之大防也，中庸尽性之説本诸此。
酋字亦不应作终字解，酋是特达，过人之称，今世称酋长取此意。
昄章应作版图看
周自文，武受命，以至于今，而太平无事，极一时之盛，故称受命，长而茀禄康。
纯嘏，即上文之受命，茀禄也，尔常者，常膺此无穷之厯服常享此太平之茀禄也，载见篇云：俾缉熙于纯嘏，纯嘏，而本之缉熙，亦此篇，俾尔弥尔性，意三言，俾尔弥尔性，规之使常存此性也，常存则享如此之，福禄不存，则隳先公之业，神人携而大命去矣，可畏哉！愚固谓此性是天命之性，非可以寿命解也，如以寿命解即已，不令终继世，未必无贤者，而宁渠至是哉！有冯有翼，在有孝有徳之人而君可借之以引以翼者，故其词云然。
冯可依以为安，翼可赖以为辅，是引翼之人，引即引君当道之引翼，即予为女翼之翼，是冯翼之事，曰有徳是矣。何以先有孝，孝是天性第一义，故孔子称为至徳要道中庸，一书统论，尽其性，首称大孝达孝，有孝有徳，是克全其性之人，君人者不得此等人引翼，何以能弥其性。
有冯有翼，是虚説有孝有徳，是实説以引以翼，是实用孝徳者以为之冯翼也，所以能为四方之则，四方同此性也，吾先弥性以立极，四方，其谁不则而效之，记曰：君者则人者也。
颙卬，是容止之，尊严圭璋，是充养之纯粹，闻望是见闻之隆赫总之，皆君徳也皆弥性之符验也。皆得于冯翼孝徳之助而致之者。
纲为众纪之所繋君为万姓之所系一人，正天下莫不归于正，故曰：四方为纲。
以引以翼，四方为则，是泛説颙颙卬卬，如圭如璋，令闻令望，是实用，冯翼孝徳引翼以造其极者，故称岂弟君子，四方为纲。
吉人吉士，总是冯翼孝徳之人在朝曰士，在外曰人耳。
亦集爰止，是吉士已立于朝矣，故维君子使而媚于天子，亦傅于天，是吉人欲见于世者，故维君子命而媚于庶人，媚天子媚庶人，总是为上为徳，为下为民事，分而言之者见得维上之所，使所命耳。鳯凰鸣矣，于彼髙冈见贤士当出，潜离隐之日，梧桐生矣，于彼朝阳，见贤君，当明出地上之时，此言一时相值之甚偶，菶菶萋萋，喻贤君，礼遇之，殷雝雝喈喈，喻贤士和鸣之感此言，一时相召之必然，但曰：君子之车云云，而不言其所以用引言而不发，含意于无穷，此最诗之极妙处。
反复更端，矢诗亦既多矣，而曰不多者，爱君无已之心，犹以为未足也。
维以遂歌云者，若曰：此维因王之游歌，而遂矢陈之，不知其词之可当于君心否也，吃要其深思而自得。
民亦劳止，汔可小康，惠此中国，以绥四方，无纵诡随，以谨无良，式遏冦虐，防不畏明柔逺能迩以定我王，民亦劳止，汔可小休，惠此中国，以为民逑，无纵诡随，以谨惽怓，式遏冦虐，无俾民忧，无弃尔劳，以为王休，民亦劳止，汔可小息。惠此京师，以绥四国，无纵诡随，以谨罔极，式遏冦虐，无俾作慝，敬慎威仪，以近有徳民亦劳止，汔可小愒，惠此中国，俾民忧泄，无纵诡随，以谨丑厉，式遏冦虐，无俾正败，戎虽小子，而式大，民亦劳止，汔可小安，惠此中国，国无有残，无纵诡随，以谨缱绻，式遏冦虐，无俾正反，王欲玉女，是用大谏，诗序，召穆公刺厉王，也是注谓同列相戒之辞者，想当时，上悦于诡随，执政者转相效尤，使一辈无良，小人放恣，于邦国之中，公然大肆，其冦虐而民不胜其劳苦，故作此诗，以告执政者，而实所以刺其君也，劈头説民亦劳止，汔可小康，惠此中国，以绥四方，见生民不胜其劳苦，今亦可少康宁之矣，葢中国四方之根本也，根本病：枝叶无有不受病者，惠此中国，庶四方有所仰借，以绥宁耳，此是一篇，大题目下无纵诡随云云，正承説此系根本之所在，所以当严加任用，不可放纵，无良的人，胡行乱做，贻中国之害，而携四方之心。
曰：民亦劳止，汔可小康，词缓而意恳曰：惠此中国，以绥四方，意正而词严。
只説惠此中国，以绥四方而出，无纵诡随，以谨无良语，何也？朝廷之用舎关生民之休戚，用匪其人，而贻害于内外，不小小也，故其词云云。
无从诡随，四句一气下重首一句，用人者能审其人之心术，无纵诡随者，得列于其位，则彼无良者，自知所敛戢而可止，冦虐之害矣，彼虽不畏明，而宁不防，然知所惩乎？谨字遏字，防字正应，上无纵二，字诡随，是小人之心术无良，是小人之品格，冦虐是小人之荼毒，不畏明，是小人之放肆。
防动心貌小人，虽一向放肆而无畏，苟无纵之，彼亦必有防，然动其心者，故特用防字，如何训作曽字看，后章曾莫惠我师，曾是莫听，屡用曾字，此诗独何巧用防字，要人作曾字解耶？
柔逺二句承上説来若曰如是，其慎用人，所以柔其逺能其迩以定，我王室也，是所谓惠中国，以绥四方之道也，语意极囘，顾有情。
书称柔逺能迩归结在难，壬人，此称柔逺能迩吃，在谨无良，总一意。
康字休字，息字愒字，安字不重，所重在惠，此中国上而吃，只在无纵诡随，一语其反覆乎言之者，盖极小人情状之可恶，见已之谏，所以为切耳，凡人臣事君始，何尝不洗心为国，迨其后稍自逸也，悦诡随而任之，则前劳尽弃矣，曰：无弃尔劳，以为王休葢提醒，而令之知谨也，比前柔逺能迩以定我王，语更切惽，怓非讙哗也，惽从忄以昬怓从忄从奴，是小人之心昬，迷于利欲奴，奴然以思逞者，故究其欲，则无所不至，而曰罔极，观其状，则备诸丑态，而曰丑厉，穷其情，则曲为固结，而曰缱绻，此所谓无良也，乃其在君侧，只一味诡遇以随人，故拳拳以无纵诡随，为説无良之肆，为暴虐，岂敢自纵哉？小人工于媚悦，而巧于弥缝，人主不觉，入其彀中，其情始恣，放而思逞，是其纵君纵之也，使烛之蚤而防之，豫俾诡随者，不能一行其奸，则其人自敛戢而不敢肆矣。故曰：无纵诡随，以谨无良，谨字正与纵字对。
上言：无俾民忧，是释民之害，此言无俾作慝是絶彼之恶絶得小人之恶，方可以释民之忧。
敬慎威仪二句，重在近，有徳上近有徳则自逺无良矣然必先从敬慎始，是根本之论也。
邪説兴正道败，是理之必然者，无俾正败，全由禁邪来。
戎指无良，説其人虽小而彼所懐挟及其规为动关，天下国家，倘一不谨，而其祸将不可言矣。故曰：而式大。
曰：以绥四方是泛，説曰以为民逑，见其必如此，而后可聚民也，曰：以绥四国，言四国由此其可，绥曰：俾民忧泄，则民去其忧矣，去其忧则国可保全无害也。故曰：国无有残。
曰正败，正犹在也，曰：正反则正，尽覆无存矣。此语之浅深也。
曰柔逺能迩以定我王，使知所趋也，曰：无弃尔劳，以为王休使知所图也？曰：敬慎威仪，以近有徳使知所本也，曰：戎虽小子，而式大使，知所谨也，曰：王欲玉女，是用大谏，使知所听也。
五章结语处三用王字，所以警其臣者至矣，而未必出于王之心也，如是立言者，使其臣听之，深耸而不违，而其君听之，亦深思而不怒耳，所谓言之者无罪，听之者足以戒，正是此等语。
玉女玉字下得极妙，凡人甚相爱者，必冀成其美而维恐其有一毫之玷，瑕此玉女之説也思令所以玉其成，则不得不自珍玉矣，西铭曰玉女于成明白，正大以谏之，曰：大谏玉女而用大谏者，他山之石，可以攻玉也。
上帝板板，下民卒瘅，出话不然，为犹不逺靡圣管管不实于亶，犹之未逺是用大谏。
天之方难，无然宪宪，天之方蹶，无然泄泄，辞之辑矣，民之洽矣，辞之怿矣，民之莫矣。
我虽异事，及尔同僚，我即尔谋，听我嚣嚣，我言维服，勿以为笑！先民有言，询于刍荛。
天之方虐，无然谑谑，老夫灌灌，小子蹻蹻，匪我言耄，尔用忧谑，多将熇熇，不可救药。
天之方懠，无为夸毗，威仪卒迷，善人载尸，民之方殿屎，则莫我敢葵，丧乱蔑资，曽莫惠我师。
天之牖民，如壎如篪，如璋如圭，如取如防，防无曰益牖民，孔易民之多辟，无自立辟。
价人维藩，大师维垣，大邦，维屏大宗，维翰懐徳维宁宗子维城，无俾城壊无独斯畏。
敬天之怒，无敢戯豫，敬天之渝，无敢驰驱，昊天曰明，及尔出王，昊天曰旦，及尔游衍。
诗序，凡伯刺厉王也，是观首称上帝，板板及天之牗，民以下分明刺王之诗，维我虽异事，及尔同僚，似为同列，相戒语耳，大抵有君如是，其臣从之，作诗者不敢即先斥言，始姑为戒，同列语而后深，警乎君心，也要识得。
首二句是提纲，语出话以下正申其板，板而病民处，故作诗以大谏，此章是一诗之纲领。
出话不然，二句直説下总见其无经国之逺图而靡圣，管管二句，又本其心之藐，忽而妄为者言之，故深嗟其犹之未逺是用大谏焉耳。
出话不然便是为犹之未逺处
出话不然然字是人心之同然然字
凡人懐深逺之谋者其出言必不苟，斯人也，信口胡言而未尝思为乆逺计但维谓世无圣人自任其局，小之见，即国有大谋，大政所当亶，心为之者，而彼且不加诚实焉。嗟乎！斯其犹之未逺而下民之所以卒瘅也，是用大谏，葢为此耳。
犹之未逺即上为犹不逺但上是重言以病之之词，此是轻言以嗟之之词。
管管，即管窥管字，葢曲局浅小之见，未窥圣人之大意者，谓世有圣人，而虚心以听之，则其见日益大，而其犹日益逺靡圣而一任管管之，见所见能几何？所图能几何？此最是君人之大病。
亶训诚是，但就不实于亶语，详之此亶字当是大政事，大谋议所当亶心以为之者，而一以不诚处之，故曰不实于亶耳。
宪宪即成宪，宪字自以为宪，宪则不顾，理之是非矣。此本靡圣，管管来。
管管则宪，宪宪，宪则泄泄而不思为国家乆逺计矣故教以辞之辑矣，民之洽矣云云。
辞之辑矣，四句正，出言合理，而为犹之深逺足以宜其民人者。
辞之辑，与怿全由此心体，防圣谟之洋洋发出，所以先得人心之同然，语意若曰：其辞如此，此方是民之洽民之，莫是之谓訏谟，是之谓逺犹云尔之洽之，莫与胥洽，胥莫不同，认得此语意真切，照上出话，不然，为犹不逺看极有意味。
我虽异事，三节反覆，着其不受，善言实心，为朝廷做事，正形容其靡，圣管管不实于亶处。
嚣嚣亦从管管来，自以已见为得而反笑，人言之为非也，故承説我言维服，勿以为笑。
我言维服之服，即衣服服，字言已，所言有关于民生国计，是日用之最切者，书説命云説乃言维服，照下民之方殿屎，则莫我敢葵，看便识此，维服之义矣，询于蒭荛，是先民之言，灌即灌溉之，灌灌灌者，欲入其耳，而沃其心也，蹻即古脚字，蹻蹻者下遗而不加之意也。
忧谑者以老成忧国之言为谑浪也
将行也，熇熇暴虐之意，与上辑字，怿字正相反，夸毗二字，聮读谓以夸大之言，毗其君也，民方如蜩螗如沸羮，而彼乃谓太平无事，谀悦其君，以取容焉，李林甫，杨国忠之所为也，此二字极描得小人情状出。
凡君子垂绅，正笏端言于庙堂之上，小人必多方，以迷乱之，而使终不得伸焉，善人即懐有逺犹无由得展，若尸之不言，不为者，然是之谓威仪，卒迷，善人载尸，【原阙】。
<经部,诗类,重订诗经疑问,卷九>
自省又出怪异以儆惧之，尚不知变而伤败，乃至灾异之谴告，天之怒也，怪异之，儆惧天之渝也，此不知敬而戏豫，驰驱以处之，伤败，其可免乎？此诗人之所为惓惓也，易曰：洊雷震，君子以恐惧脩省，戏豫驰驱，不照前宪，宪泄泄等辞説戒其臣曰：无然宪，宪无然泄泄，戒其君曰：无敢戏豫，无敢驰驱，语各有体，读昊天，曰明数语，天之威命，灵爽无时而不监，观在下，而人之徃来作息无一而不对越在上，兢兢业业有不可，瞬息忘者，文王陟降，在帝左右，此方是敬天的様子。
此诗前五章统责其臣，不知畏天，而不为深逺之谋后三章，始责其君一于懐徳而实脩敬天之事上篇，先致责辞，而以是用大諌终此篇，略提责词，而以是用大谏，始各一体。
荡荡上帝，下民之辟，疾威上帝，其命多辟，天生烝民，其命匪谌，靡不有初，鲜克有终。
文王曰咨，咨女殷商，曽是彊御，曽是掊克，曽是在位，曽是在服，天降慆徳女兴是力。
文王曰咨，咨女殷商，而秉义类，彊御多怼，流言以对，冦攘式内侯，作侯祝，靡届靡究。
文王曰咨，咨女殷商，女炰烋于中国敛怨，以为徳不明尔徳时无背无侧尔徳不明以无陪无卿。
文王曰咨，咨女殷商，天不湎尔，以酒不义从，式既愆尔止，靡明靡晦，式号式呼，俾昼作夜。
文王曰咨，咨女殷商，如蜩如螗，如沸如羹，小大近丧，人尚乎由行，内奰于中国，覃及鬼方。
文王曰咨，咨女殷商，匪上帝不时，殷不用旧，虽无老成人，尚有典刑，曽是莫听，大命以倾。
文王曰咨，咨女殷商，人亦有言，颠沛之揭，枝叶未有害，本实先拨，殷鉴不逺在夏后之世。
诗序召穆公伤周室大壊也是
首称上帝，又出天字分明，借上帝以指其君，上帝荡荡而可肆，疾威乎？此其意可识矣。
首三四句，若归咎于天，而随接天生烝民，四句见此非天之命也，人自不以善道终，故致命之多辟耳，自此以后，通説鲜克有终事。
天命人本无不善，而人初时亦无不善，维其后，不克有终，天命亦从而改移，故曰：其命匪谌。
厉王任荣夷公，以罔利而又用衞巫以监谤，彊御掊克之人，皆居位任事，与当时殷纣之恶一般，故诗人借殷商，以深刺之。
曽是云者，治世曽未有此人，亦曽未用此人，曽是此人而可用之在位，在服乎在服者，服是事也。
此彊御掊克，一辈人慆滛无度，固天所降生，苟为君者，心存爱民，放流屏弃之，彼亦胡敢肆其志哉！唯是庸君污暴作兴，此一辈人，故彼始竭力为之耳，天命皆善，而曰天降慆徳何也善是人之本性，而中间有为不善，如叔向之母所讥者，即初生时，便不同，谓非天之所生，不可也。
彊御掊克何世无之维君之兴与不兴耳
凡君道之所宜为者，曰义，义之类，不一而足，皆君人所宜秉，执者若彼，彊御之臣，抟击以为威，多取怼于天下，且肆为流浪，不根之言，正宜加察而逺斥之者，顾反与相对，合唯其言之是听，其冦攘式，内何怪哉？所以众懐怨愤，共作诅呪，不知其所届止，究竟也。上并举彊御掊克，此何以特？申彊御彊，御者必掊克贪暴，本一事也，故云：冦攘式内，冦攘者攘夺民财也，此一节，正申上章，女兴是力意。
流言以对，不是彊御者用流言，以应对也，此辈人亦知人所共愤，而恐祸之及也，姑为流言以自饰，乃君反嘉赏之，契合以为对，所以彼得冦攘式内耳，以对正照，秉义説秉义者不与对，而此实与之对也，侯字宜作众字解作字，祝字宜相聮读，凡祝诅，皆民心作而为之者，故云然，祝有祝其降祥者，有祝其降祸者，今方言并称呪，祝似不必改作为诅，改祝为呪也。
嘘濡姁育，是君人之道，炰烋如虎狼，敛天下之怨怒，岂君人之所宜有哉！而彼方以为得计，是所谓敛怨，以为徳者是真不明之极者，故即承之曰：不明尔徳云云。
用彊御掊克之臣，是炰烋于中国之实事，故能敛天下之怨。
天下未尝无贤者，维是不明其徳贤者望望而去耳，故曰不明尔徳时无背无侧，然君徳之所以不明者，实由无贤者之辅导，故又曰尔徳不明以无陪无卿反，反覆覆言之，总申其不用贤以克明而敛怨，以为徳也。
天立君以为民极，全望其明明徳于天下何尝令其沉湎于酒，彼昏于酒而纵彊，御掊克之臣，以炰烋于中国，是所谓不义从式者，此不义从式，正与上文而秉义类相照应，言义之不秉，而维恶之，是用也，尔止君人之所止也，君不秉义而湎酒，是谓愆尔，止小大近丧，言天下小小大大，皆不能存活而近于丧亡也。
人尚乎由行，谓上人见此景象，速宜改辙，乃尚由此以为行也。
匪上帝不时云云，言上帝常欲人之皆善，世之皆治，岂故为此不善之时，维是老成，典刑世所倚以为治者，殷既不用旧，而又不遵先王之典刑，故至于此耳，甚言其非天之故也。
虽无老成人一转，极妙，今人不用旧动，説无老成人，人亦不敢与为辩，然世虽无此老成人也。典刑立于先王传于后世，今亦岂尽亡乎？如此责之，便使他无词可对。
天本与人，君以明徳彼沉湎于酒，惟不义之是从老成典刑之尽弃，此正是其鲜克有终处，故从彊御掊克，炰烋説到不明尔徳即提天不湎尔以酒，又责其不用老成，不听，典刑明白，説匪上帝不时见，果是人之罪，非天之为也。
明徳是君之本，实不明徳而秉义即外，具可观其能长乆乎人未有元神丧而不死者，国未有君徳衰而不亡者，木未有本，实拨而不瘁者。
首章提命之多辟，由其君之罔终，乃君之罔终，全在用彊，御掊克之臣，故次章指出，用彊御掊克之臣，全在不秉义类，故三章指出不秉义类，而炰烋于中国，全由不明其徳故四章指出不明其徳全在沉湎于酒，故五章指出沉湎于酒而不明其徳则必至沸怒而丧亡，故六章指出丧亡之由，在不用老成人，与典刑，故七章指出，若是，则自拨其根本，而夏殷之事，可为万世之明鉴矣！故八章明白，言之总归，在人之罔，终非由天之多辟。
通篇説殷商事只末一句，泄出本意来，此议论之极佳处，此文章之极妙处。
首提大纲而章，章以文王曰：咨致反覆，嗟叹之意，又诗之一格。
大抵世所尊信者，宗祖所鉴视者，近代文王，与殷纣事周人歴歴能言之，而后王忽焉，不知所儆戒，故自蹈于昏愚之覆辙，此诗自首章而下章，章提文王曰咨，咨尔殷商，以唤醒之至末，称殷鉴不逺在夏后之世，以儆切之，使克守天命之初，永为下民之辟，而不自拨其本，实以取危亡之大害，其立意极正大，而其命辞极严，葢不独成周之箴铭而已也，凡君天下者皆当书此篇于屏，几以为万世之殷鉴。
重订诗经疑问卷九
<经部,诗类,重订诗经疑问>
钦定四库全书
重订诗经疑问卷十
明 姚舜牧 撰
大雅
抑抑威仪，维徳之隅，人亦有言，靡哲不愚，庶人之愚，亦职维疾，哲人之愚，亦维斯戾。
无竞维人，四方其训之，有觉徳行四国顺之，訏谟定命逺犹辰告敬慎威仪，维民之则。
其在于今，兴迷乱于政，颠覆厥徳，荒湛于酒，女虽湛乐从，弗念厥绍，罔敷求先王，克共明刑。
肆皇天弗尚，如彼流泉，无沦胥以亡，夙兴夜寐，洒埽廷内，维民之章，脩尔车马，弓矢戎兵，用戒戎作，用逷蛮方质尔，人民，谨尔侯度，用戒不虞，慎尔出话，敬尔威仪，无不柔嘉，白圭之玷，尚可磨也，斯言之玷，不可为也，无易由言，无曰苟矣，莫扪朕舌，言不可逝矣，无言不讐无徳不报。惠于朋友，庶民小子，子孙绳绳万民，靡不承视，尔友君子，辑柔尔顔，不遐有愆，相在尔室，尚不愧于屋漏，无曰不显，莫予云觏，神之格思，不可度思，矧可射思。
辟尔为徳，俾臧俾嘉，淑慎尔止，不愆于仪，不僣不贼，鲜不为则，投我以桃，报之以李，彼童而角，实虹小子，荏染柔木，言缗之丝，温温恭人，维徳之基，其维哲人告之，话言顺徳之行，其维愚人，覆谓我僣，民各有心，于乎小子，未知臧否，匪手防之，言示之事，匪靣命之，言提其耳，借曰未知，亦既抱子，民之靡盈，谁夙知而莫成，昊天孔昭，我生靡乐，视尔梦梦，我心惨惨，诲尔谆谆，听我藐藐，匪用为教，覆用为虐，借曰未知，亦聿既耄，于乎小子，告尔旧止，听用我谋，庶无大悔，天方艰难，曰丧厥国，取譬不逺昊天不忒，囘遹其徳俾民大棘，诗序卫武公刺厉王，亦以自警也。愚谓卫武公自警，亦以讽王也。
通诗所规在谨，威仪以脩徳故首发抑抑，威仪维徳之隅二句。
凡人之威仪，皆由中出，充养完粹的人，不求其仪之谦抑，自然樽节退让而不放肆，郑氏所云，如宫室之制，内有绳直，则外有亷隅也，语极明透。
凡生物萌芽初出，其首必反，抑而未伸，此下抑抑二字极妙。
诗词称抑抑，威仪为徳之隅诗意，实欲人敬慎威仪，为徳之基玩下文自见得。
无哲不愚，句虚説下方着威仪，上若曰天下极乖觉，的人尝到极呆蠢处，无有哲而不愚者，夫此庶人不知所谓徳也，安能致谨于威仪，是其愚，是本等之疾也，若哲人明知徳之当脩威仪之当慎，乃迷乱荒湛，如下文所云则其愚也；是自反其常，而非其疾也，故曰：庶人之愚，亦职维疾，哲人之愚，亦维斯戾，是所谓无哲而不愚者。
自此章至实虹，小子反覆，言威仪之当慎，以脩其徳荏染柔木至末，甚言人言之当信，不可不慎，威仪以脩徳自蹈于愚人之辙也？一诗之大意，首章已畧具矣。
无有强于已者，曰：无竞维人言，自强在人，非他人所能与也。
觉明觉也，天命我以明徳有觉其在我而以徳为行若下，文无忝于先王，无愧于皇天，则四国之同是徳者自然感悟，兴起而无不顺之矣，故曰：有觉徳行四国顺之。
人能自强而无与为竞，四方皆化而自强，是为训人，能觉悟而以徳为行四国皆化，而敏徳是为顺无竞，二句与有觉二句虽平，而实重在下二句，葢所谓无竞者，谓自强其徳行也然必有觉徳行始称无竞维人，易曰：神而明之，存乎其人黙而成之，不言而信，存乎徳行亦归重，在下三句，与此正相发。
訏谟定命，四句虽有谋，犹命告威仪之分，然要之谋犹命告，皆威仪之所系也，而此特其重者，故别言之耳。观下文淑慎尔止，不愆于仪，不僣不贼，鲜不为则，则可知其皆统于威仪矣。知其分而又知其合，是为善説诗。
訏谟定命，四句细分之，是四者究言之，则二者而又究言之，则一事也；訏大其谋谟，定立其命，令经逺其犹为辰播，其告戒，是所谓细分之，则四者也，然訏其谋，正以定其命逺其犹贵乎时，其告所谓究言之，则二者也；然谋与犹岂二物哉？命与告岂二事哉？维訏谟以定，命斯逺犹而辰告，是所谓又究言之，则一而非二也；读诗者，于此等细讨论，方为有得。
威仪上着一慎字，又上着一敬字，维敬而威仪，自无不慎也，下文云：慎尔出话，敬尔威仪，亦归重到一敬字，然敬却如何相在尔室，尚不愧于屋漏，无曰不显，莫予云觏云耳。
訏谟定命逺犹辰告敬慎威仪，此之谓有觉徳行此之谓，无竞维人，观下文慎徳之行句可见。
维訏谟定，命三句总归于徳行故下文兴迷乱于政曰：颠覆厥徳。
看其在于今，句见上章云云，皆古人之可为法则者，故下云敷求哲王，克共明刑，末复云：告尔旧止，旧止即先王之可为法则者也。
谋犹不成个谋犹命，告不成个命告，威仪不成个威仪，总于政体，上昏迷而谬乱，而厥徳无复存焉者矣，故曰：兴迷乱于政，颠覆厥徳，兴自兴也，荒湛于酒，正其自兴，迷乱处。
弗念厥绍，一语极提醒人，凡人一思，念其所绍，则必求先王之明刑，以自饬励矣，宁至于迷乱颠覆，若是乎！
敷求先王，克共明刑，是为克念厥绍，葢先王一言一动皆可为天下万世之法，则是明刑也。上文訏谟，定命逺犹辰告敬慎威仪，正其明刑之所在。
人之所尊尚者，天也，肆皇天弗尚，则其谋犹命告，与威仪悉非天则矣，是沦胥以亡之道也。故曰：如彼流泉，无沦胥以亡，恐非天所不尚之説。
夙兴夜寐，洒埽庭内到，用戒戎作，用逷蛮方则无一时一事而不加敬慎矣，是敬天命，法先王之实事，故章首曰肆，皇天弗尚，且承罔敷求，先王克共明刑来，要细细体味。
维民之章句囘顾维民之则句是点缀文法
质尔人民三句，承上章説来葢夙兴夜寐，洒埽庭内，维民之章，是人民所瞻视，以定性命者，脩尔车马，弓矢戎兵，用戒戎作，用逷蛮方是侯度所宜，谨以戒不虞者，然惟口出，好兴戎于威仪为尤，故接慎尔出话，敬尔威仪，以致儆。
上文敬慎威仪，上着訏谟逺犹句此敬尔，威仪上着，慎尔出话，句下又申言不可，玷不可易，而并极其效验言之，见此于威仪中尤宜加谨，而不可忽也。柔嘉二字，下得极妙，凡人之言动，莫不善于暴戾，莫善于柔嘉，论语曰：动容貌斯逺暴慢矣，出辞气斯逺鄙悖矣，正是此意，下文曰惠于曰：辑柔曰臧，嘉曰淑慎，曰：温恭皆应，此柔嘉二字。
凡斯言之玷，皆由易心始，故承説无易由言，賔筵篇亦云：匪言勿言，匪由勿语。
惠于朋友，庶民小子，岂有他哉？慎话言，敬威仪，无不柔嘉而已。
曰：惠于朋友足矣，复曰：庶民小子者，无众寡无小大，皆不可不以柔嘉处也。
想到子孙绳绳，万民靡不承，则彼之肆言妄动者，葢真祸及其后，民莫我顾者矣，可不慎欤！
遐永也不遐有愆言可以永无愆也
相在尔室，一叚总是一敬字，前云敬慎威仪，敬尔威仪已露，此意矣，此则吃言之，示人欲善其言，动须于不言不动时，常存敬慎而后可也，中庸引相，在尔室二句云：故君子不动而敬，不言而信，最得此诗之防。
无曰不显二句，即思齐篇，不显亦临无射，亦保之意，此卫武分，独契圣学之传称，叡圣武公。
射不必作斁，字解射，即矢之射也，有伤触之意，此诗意若曰，神之格思，有不可测度，其至与否者，况可或一触犯之乎是下，此一射字，其义为特妙。
辟尔辟，字宜少，读臧善也，嘉，美也，淑慎尔止，不愆于仪，接上説。
前章云：敬慎威仪，维民之则，此章云淑慎尔止，不愆于仪，不僣不贼，鲜不为则正，其语相照应处。
淑慎尔止之，止是君道之所宜止者，先王之明刑是也，末章旧止，止字正照此看。
不僣是言动无差失不贼是言动无暴戾
投桃报李正无不柔嘉，惠于朋友，庶民小子之实事也，与童而角正相反。
易曰：童蒙吉，又曰：姤其角，吝童柔顺，角刚强，刚强最害事，童而角，则与柔嘉，淑慎大相反矣，此小子之倐败而无成者，故曰实虹，小子虹亘于天，倐见而即灭，故以取喻云。
荏染柔木以上，皆反覆警，人之脩徳无蹈于昏愚，此以下则警，人之脩徳者唯善言之，是听不可外，弃乎人言，卒蹈于昏愚之辙也，此申发首章之意。
抑抑威仪，由中出而周旋，中礼者，故曰维徳之隅，温温恭人，由外入而不愆于仪者，故曰维徳之基，易陈九卦，开首曰履徳之基也，正与此合。
温温恭人，维徳之基，所以出话，贵慎威仪，贵敬而维柔嘉之，是尚也前后语正相应。
前云无哲不愚矣，此云其维哲人，是哲之哲者也，其维愚人，是哲之无不愚者也。
民各有心，言人心相去之逺有若此者，是叹辞，此篇小子字四出而不同，庶民小子，是言其人之防少者实虹，小子是鄙其事之童稚者，于乎小子，则呼而告之之辞也。
凡人之教诲，不过手防之事示之，面命之耳，提之而已，故歴举以见其谆谆。
此靡盈二字，最妙心贵，常虚不盈，有觉徳行胥自虚处入兴，迷乱于政，颠覆厥徳，胥自盈处壊易曰天道亏盈而益谦，地道变盈而流谦，鬼神害盈而福谦，人道恶盈而好谦，书曰：谦受益，满招损胥病此，盈之一字，为丧徳也。
曰抑抑曰，敬慎曰：柔嘉曰，辑柔曰淑慎，曰：温温总是教人崇谦虚，戒盈满，故至此，始提醒云，民之靡盈，谁夙知而莫成。
凡人忽于脩徳者其病只在乐之一字，不知此生，非可乐也，日鉴在兹，凛然有不可以朝夕懈者，故曰昊天，孔昭我生靡乐，以警惕之。
曰：于乎小子，未知臧否？曰：借曰未知，亦既抱子，曰借，曰：未知亦聿既耄，语极，而警极深。
旧止止字，即淑慎尔止之，止先王之明刑是也，十章云：敬慎尔止此，复云告尔旧止，前后照应，语极妙，取譬不逺以下口气，若曰：吾之取譬，不须逺得但看天之祸福不忒，自有凛然，不可怠者，乃今不脩徳而囘遹，俾民至于大棘，岂享国之道哉！所以当听人之话言，存敬畏谨威仪，母自蹈于昏愚之覆辙也，此诗大防重一徳字而威仪维徳之符，未有有徳而不敬慎，其威仪者，亦未有舎敬慎威仪，而可以入徳者故首云：抑抑威仪，维徳之隅次云，有觉徳行四国顺之，敬慎威仪，维民之则，又次云：兴迷乱于政，颠覆厥徳，又次云：慎尔出话，敬尔威仪，又次云：辟尔为徳，俾臧俾嘉，淑慎尔止，不愆于仪，又次云：温温恭人，维徳之基，其维哲人顺徳之行末复致警云，囘遹其徳俾民大棘，乃究其要领，则在慎之，幽独之中，而不敢忽，慢于言动之际，七章云：相在尔室，尚不愧于屋漏，无曰不显，莫予云觏，神之格思，不可度思，矧可射思，则本本原原之论也，中庸一书，总教人齐明盛服，非礼勿动，以脩其身，而大要只在戒慎乎其所不睹，恐惧乎其所不闻，圣贤经传之相表，葢如此。
菀彼桑柔，其下侯旬，捋采其刘，瘼此下民，不殄心忧，仓兄填兮，倬彼昊天，宁不我矜。
四牡骙骙，旟旐有翩，乱生不夷，靡国不泯，民靡有黎，具祸以烬，于乎有哀，国步斯频。
国歩蔑资天不我将，靡所止疑，云徂何徃？君子实维，秉心无竞，谁生厉阶，至今为梗。
忧心慇慇，念我土宇，我生不辰，逢天僤怒，自西徂东，靡所定处，多我觏痻，孔棘我圉。
为谋为毖乱，况斯削告尔忧恤，诲尔序爵，谁能执热，逝不以濯？其何能淑？载胥及溺！
如彼遡风，亦孔之僾！民有肃心，茾云不逮，好是稼穑，力民代食，稼穑维宝，代食维好。
天降丧乱，灭我立王，降此蟊贼，稼穑卒痒，哀恫中国，具赘卒荒，靡有旅力，以念穹苍。
维此惠君，民人所瞻，秉心宣犹，考慎其相，维彼不顺，自独俾臧，自有肺膓，俾民卒狂。
瞻彼中林，甡甡其鹿，朋友已谮，不胥以谷，人亦有言，进退维谷。
维此圣人，瞻言百里，维彼愚人，覆狂以喜，匪言不能，胡斯畏忌。
维此良人，弗求弗迪，维彼忍心，是顾是复，民之贪乱，宁为荼毒。
大风有隧，有空大谷，维此良人，作为式谷，维彼不顺，征以中垢。
大风有隧，贪人败类，听言则对，诵言如醉，匪用其良，覆俾我悖。
嗟尔朋友，予岂不知而作如彼，飞虫时，亦弋获既之隂女反予来赫。
民之罔极，职凉善背，为民不利，如云不克，民之囘遹，职竞用力。
民之未戾，职盗为宼，凉曰：不可，覆背善詈，虽曰匪予，既作尔歌。
诗序芮伯刺厉王也，厉王任荣夷公，专利，又使卫巫监谤，故此诗特究其所为，贪乱荼毒者言之，而秉心宣犹，考慎其相，其所望于惠君者，极深且切也。桑柔原供蚕事，捋采所不免也，唯至于其刘则戕此桑，而所以病民者为不小矣，故曰：瘼此下民观下，章四牡骙骙以下，则知其刘之瘼，我民矣，书盘庚云重我民，无尽，刘是切证。
填填塞也，仓怳填塞于胷中正所谓不殄心忧者，四牡骙骙，旟旐有翩，在当时为上者谓为常事，而不知征役之繁，苦民实有不堪其命者，所以上之人只一个休养，可以造生民之福。
当时岂无黎民哉？忧苦劳瘁之不胜，即黔首犹然，颁白耳，若尔，而所存有几？故曰：民靡有黎，具祸以烬，斯所谓捋采其刘瘼，此下民者。
民恃君为命，国恃民为命，民具祸以烬，而国步有不频危者乎？书曰：民惟邦本，本固邦宁，易曰：君子以厚下安宅，皆谓国脉之在民而不可自取其削，亡也，蔑非灭也，资非咨也，国所倚赖者贤人君子也，匪用其良，而维忍人之亲任，是蔑其所资也；国步斯频，可若是乎？此天之不惠斯民耳，亦无所归咎之辞也。正月云：宁或灭之？蔑与灭异，荡云：文王曰：咨资与咨异，不可通用。
天生贤才，本将为世用也，止无所疑，徂无所徃，岂天生贤才，意乎所以説天不我将。
君子实维二句，指在位者言，若曰在位君子，实国家之纲维也，则心所秉持，当在休养斯民而不可与天下为竞，一有竞心，则所为荼毒为囘，遹将无所不至矣，下文云职凉善背，职竞用力，职盗为冦，皆此一竞字，所使也，故此二句下接，谁生厉阶，至今为梗，句为相的当体，君以爱民，故云，君子实维秉心，无竞为君，的当为民，以择臣故云秉心宣猷，考慎其相，此二秉心，字正相应。
在位，君子宜秉心无竞，而顾生此厉阶，使贤者无所止，无所徂，是所谓国歩蔑资天不我将者。
生厉阶而为梗，土宇将不可保矣，故承説忧心慇慇，念我土宇。
自西徂东，靡所定处，二句正应，前乱生不夷，靡国不冺，靡所止疑云：徂何徃意作此诗，君子必是不容于朝，着而使之征行于下国者，故云多，我觏痻孔棘，我圉。
为谋为毖乱，况斯削二句是好话诗意，葢谓今天下岂无深于谋而毖后患者乎？倘能弃采刘之人，用善良之士为谋，以善其终为毖，以防其患则乱，况将由此斯削矣，然此维心存于民，生国计而序用贤良者得之，故承説云告尔忧恤，诲尔序爵二句。
易曰：君子以作事谋始，颂曰：予其惩而毖后患为国者，大抵病在不谋而不毖，未有谋，且毖反长乱，以自削者。
乱况是乱之一叚情景斯削者即削也
序爵，所以官有徳也不求迪，其有徳者而维忍心之顾复，可谓序爵乎？此二字是一诗之大防与下考慎，其相正相照。
云：□字恐不宜作使字解，按此字从卝以拜，或恐是并字意。
民有肃心，是欲进而与国家为谋，为毖者，□云不逮，众皆谓时之不可而止之，不行也，所以甘稼穑，以食其力。
好是稼穑云云，意谓姑就稼以食力耳。而稼又卒，痒靡旅力，以念穹苍，且柰之何哉？葢此统是设言以见其忧之，莫可解也。要善体防。
维此惠君一节才説出本意来
民人所瞻言天下所仰以立其命者
惠君秉持一心，只在宣布其谋，猷为生民，立命为万世开，太平知非一人之心力所能为也，又非忍心不良者之所可任也，所以必考慎其相考，慎总是不轻任，孟子曰：国君进贤，如不得已，左右皆曰贤，未可也；诸大夫皆曰贤，未可也；国人皆曰贤，然后察之，见贤焉，然后用之，此方是考慎意。
宣猷是宣布其谋猷，正上文所谓为谋，为毖也，看惠君，秉心宣猷，考慎其相则为谋，为毖者，诚不可不先于序爵矣。
自独自有二，自字宜重，读自独俾臧者，独任其所谓臧者，而不参诸人也，自有肺，膓者自逞其胸臆，之见而不询于众也，正反照上考，慎二字，若是其任，使民有不肆为狂悖者乎？民之贪乱，宁为荼毒，正由此召来。
俾民卒狂，安知善之当为，故承説朋友已谮，不胥以谷。
维，此圣人章泛泛説见世皆狂愚忠言，反见妬害，即欲言而不能也。
圣人心存于天下国家，其智虑甚明晰，而其识见甚超卓，苟有祸福，皆炳于几先，愚人昏蔽，无知即祸已及，而反狂以喜矣，此瞻言言字，即薄言受言，言字莫重看。
胡斯畏忌言胡当若斯之可畏忌也
弗求弗迪，却何等逺踈是顾是复，却何等亲密，民亦有良心，宁肯贪乱而荼毒，维上所顾复者，在此一辈人，彼图富贵，功名者不得不曲，从之，葢非是不可以得利也。故下个贪字，宁字此民字与下章民之罔极，民之囘遹，民之未戾，诸民字同，皆就当日在位者説。
大风是不好的恶风，其发于隧道中，必由有空，大谷中，出喻为君者，播大恶于众，必起于一小人之开导也。
维此良人，作为式谷，却何等様好？维彼不顺，征以中垢吹毛求疵于君子，深求其中之垢，恶使其不得用于朝，柰何哉？
贪人即上忍心之人，贪忍的人，维求已之宠利专一，推防排挤贤良，使不容于朝，凡君所喜，听的语言，则一一对荅，若可称诵的法言，则如醉而不知以导其君，播恶于天下，此正所谓大风之隧也，乃为君者，于此作为式，谷者摈弃，而不用维于此，贪人是顾，是复焉，宁不反？使我之至于悖哉！葢是非颠倒于其上，将使下民，莫知所适，从也。
再言大风有隧，便见此小道之风，皆从大谷中出，最能败壊禾稼者，故即承贪人败类，句盖未有贪人在朝，而能容留，此君子者。
听言诵言，是二项皆承贪人説雨无正云，听言则对，譛言则退，此二言亦作二项解。
嗟尔朋友，即上章朋友已譛，不胥以谷，所谓忍，所谓贪专一善背，用力为盗，冦卒防其君，播恶于天下者也。
隂字赫字下得极妙，凡君子议论小人处，皆教使改行以从善，却多少隂庇而小人反肆狂悖，以吓我，若庄子所谓以梁国吓我可笑也。
此章数民字，须分别瘼此下民，民靡有黎力，民代食民人所瞻，为民不利，此五民字就民説民有肃心，一民字就贤者説俾民卒狂，民之贪乱，民之罔极，民之囘遹，民之未戾，此五民字俱就在位，小人説。
罔极者，言其政之采，刘于下者之无止极也，故下曰职凉善，背为民不利，如云不克，囘遹者言其情术之狡伪，专与其民相争逐也，故下云职竞用力，未戾者，言其掊克之心，方兴而未止也。故下云职盗为冦，此并应贪乱而宁为荼毒语。
二凉字传训为薄诗缉作刻薄解
职凉善背，言此人专主刻薄而善为覆背，故为民不利，如云不克也，此正所谓罔极处。
职竞用力，言此人专与天下为竞，而用力以为朘削者，君子实维秉心，无竞可竞，而用力之若是乎？此二竞字正相应。
民之未戾职，盗为冦言，此人之未有止心者，其意专在盗窃而为冦，于天下也，乃其自装门面亦説此事为不可，实则覆背，其所谓不可者，且畏忌君子，善为毁詈，俾必不见用于朝，此其情之极狡，极诡处，尝以欺人而不肯自承认者，故诗人逆揣其不认之意，説尔虽曰匪予之所为，然既作尔歌，而其情已得其事，已着有不可得而终，掩覆者，犹大学所谓如见其肺肝然，则何益矣之説也此是诗人之极透骨，深刺语善，背善詈二善字，即汉书岸善崩之善字。
前但云善背后，又云：覆背善詈，葢不但能自覆，背而已也。
职凉善背，犹若假门面而为之，到职竞用力，则实用其力而为之不止，善背而已也，及到职，盗为冦，则冦盗之事，已悉着即妆饰，门面有不能掩其覆背，善詈之情者，小人之情状，无所不至，葢如此诗人形容其情事，亦可谓至矣。要知此诗一节深一节。
凉曰：不可，覆背善詈，所谓口然而心实不然者，诗未有十六章者，此诗何独长言至此，葢当时为君者不知考，慎其相而用事者务为荼毒其民，感时愤事者，有槩于胷中不觉其言之亹亹耳，读此诗要识其情，辞之不能自已处。
倬彼云汉，昭囘于天，王曰：于乎何辜？今之人，天降丧乱，饥馑荐臻，靡神不举，靡爱斯牲，圭璧既卒，宁莫我听旱，既大甚，蕴隆虫虫，不殄禋祀，自郊徂宫，上下奠瘗，靡神不宗，后稷不克，上帝不临，耗斁下土宁丁，我躬旱既大，甚则不可推，兢兢业业，如霆如雷，周余黎民，靡有孑遗，昊天上帝，则不我遗，胡不相畏，先祖于摧旱既大，甚则不可沮，赫赫炎炎，云我无所，大命近止，靡瞻靡顾，羣公先正，则不我助，父母先祖，胡宁忍予？旱既大甚，涤涤山川，旱魃为虐，如惔如焚，我心惮暑，忧心如熏，羣公先正，则不我闻，昊天上帝，宁俾我遯旱，既大甚，黾勉畏去，胡宁瘨我以旱，防不知其故，祈年孔夙，方社，不莫昊天上帝，则不我虞，敬恭明神，宜无悔怒，旱既大甚，散无友纪鞫哉？庶正疚哉！冢宰趣马，师氏，膳夫左右，靡人不周，无不能止，瞻卬昊天，云如何里？瞻卬昊天，有嘒其星大夫君子，昭假无赢，大命近止，无弃尔成，何求为我？以戾庶正，瞻卬昊天，曷惠其宁？读此诗全要识宣王，引咎自责，恻然为民之意，观开口便説王曰于乎何辜？今之人自见得。
倬彼云汉，昭囘于天，是无雨之征也，故诗人首揭而述王罪已之词。
周礼荒政之一，在索鬼神而祭必用牲，用圭璧故云靡神不举，靡爱斯牲，圭璧既卒。
宁莫我听非咎，神之不听也，咎已，若之何而神？莫我之听也，此宁字有号呼瞻恋之意，故下文曰宁丁我躬，胡宁忍予宁，俾我遯连下数宁字。
连下旱，既大甚，句见宣王，无时而不念及于民，无刻而不在，旱之一事也。
蕴隆虫虫极状，阳气之蓄积骄亢，为病于民也，下文旱魃为虐，亦此意。
旱时无所求，求神以活斯民耳，故云不殄禋祀，自郊徂宫，上下奠瘗，靡神不宗。
上下奠瘗，承自郊，徂宫説葢曰自上及下，无不奠瘗之耳，非又于郊宫中复抽出天地，言之也。
靡神不举，是备举其礼，然更有脩其废而祀之者，靡神不宗，则就其所尝祀者极致其尊，享之诚也。后稷不克二句，正照上郊宫説郊祀上帝，而以后稷配宫，则以后稷为始祖也。不克，谓不胜，此救旱之事，不临谓不享，此祈旱之祭，故耗斁下土而丁及我躬也，此通是罪，已之不能格神非罪，神之不我格也，要识得则不可推，则不可沮，言无计之，可以推沮也。
天之威莫甚于雷霆，兢业如雷霆，言畏惧之，极其至也。
曰：民无孑遗，而又曰，则不我遗，而又曰先祖于摧，此正其兢兢业业，如雷如霆处。
大命近止，照前则不我遗，説靡瞻靡顾，言无可为，瞻顾之地者，即下之，羣公先正父母，先祖也，然辞虽并举，意实归重，在父母，先祖上。
不我闻若付之罔闻又甚于不我助
人疾痛，则呼父母，寃抑则呼天，父母先祖，胡宁忍予？昊天上帝，宁俾我遁，是呼天，呼父母之辞也。
宁俾我遯？遯字作穷字看，言胡宁，俾我之至此，极而无所遁也，非谓使我得逃遯而去也。
黾勉畏去，言畏之已极，即黾勉求去，而不可得也。注出无所之也是。
是动心貌，不知其故，正起下文言我如此而祈年如此，而方社而昊天上帝，则不我虞，我诚不知其何故也？此与我竭力耕田，供为子职而已矣，父母之不我爱，于我何哉？同意是反，已而自责，非怨天而尤神。
不莫不落莫也
前自郊徂宫，上下奠瘗，是方旱，时祈祷之祭，此祈年，孔夙方社，不莫是平日祈报之祭。
宜无二字有意味
友纪，友字不讹，凡朝廷之纲纪，总所以聫上下之交也故下此友字散无友纪，言上下之纲纪由此旱，而不能主张也是甚言之辞，防下文鞫哉？庶正疚哉！冢宰云云，则友纪原在。
里地也是虚字云如何里即如何是好之意
瞻卬昊天，有嘒其星囘应首章，倬彼云汉，昭囘于天句。
再曰：大命近止，若无可为生矣。而犹曰无弃尔成言，虽至于死，定要昭格，皇天以求雨泽，惠我生民，无弃尔，前之成功也，此总是为民，而非为已意，故承説何求为我以戾，庶正戾庶正，正所以戾斯民也，斯民不定，庶正其曷以自戾乎？语终曰：瞻卬昊天，曷惠其宁？葢深注祈于上帝，即惠然，沛大甘霖以宁，我生民也，此是宣王之恳恳，拳拳祈天，以惠民处，意极痛切，而词极严。
曷惠其宁？言何不即惠，以宁我也，非问果何时，惠我以安宁也。
崧高维岳骏极于天，维岳降神，生甫及申，维申及甫，维周之翰，四国于蕃，四方于宣。
亹亹申伯，王纉之事，于邑于谢，南国是式，王命召伯，定申伯之宅，登是南邦，世执其功。
王命申伯，式是南邦，因是谢人以作尔庸，王命召伯，彻申伯土田，王命傅御，迁其私人。
申伯之功，召伯是营，有俶其城，寝庙既成，既成藐藐，王锡申伯，四牡蹻蹻，钩膺濯濯。
王遣申伯，路车乗马我图尔居，莫如南土，锡尔介圭，以作尔宝，徃近王舅，南土是保。
申伯信迈，王饯于郿，申伯还南，谢于诚归，王命召伯，彻申伯土疆，以峙其粻，式遄其行。
申伯番番，既入于谢，徒御啴啴，周邦咸喜，戎有良翰，不显申伯，王之元舅，文武是宪。
申伯之徳柔惠且直，揉此万邦，闻于四国，吉甫作诵，其诗孔硕，其风肆好以赠申伯。
诗序尹吉甫美宣王也，天下复平，能建国亲诸侯，褒赏申伯焉。
此要玩王，纉王命，王锡王遣王饯字面见天子，眷注殷勤之意，又要玩数称申伯以见诗人叮咛，郑重之词总之，则申伯之徳足以承天子，宠命之隆，故在锡之者，非滥予承之者，非滥受其作诗以送之者，非溢美也。
説崧高维岳骏极于天，便见维岳降神，生甫及申，是天意之所属，甫仲山甫也，当时山甫为相，申伯亚于山甫，此诗为美申伯，而以山甫并言葢谓申伯山甫相伯，仲借山甫以大申伯也。
翰羽也，鸟之捍卫，全在翰而国家之捍卫，全在贤，故称二臣为周之翰，蕃有屏蔽，维持意宣，有传道流布意总之，则所谓维翰也。
亹亹就蕃，宣之勤勚，言纉事云者，其先世尝有此事，而复令纉之也。
于邑于谢，南国是式，是王加地于申伯之意，定申伯之宅，登是南邦，世执其功，是王命召伯，营谢以厚，申伯之事，式是南邦，因是谢人以作尔，庸是王命申伯，邑谢之词，礼王制，凡诸侯有功，则加地进律，申伯先封于申，而入为卿士，有功于朝廷，故复邑之谢曰：于邑于谢。
就是邦而营居曰定营是宅而成邑曰登
世执其功使申伯子孙世执蕃宣之功也
以作尔庸之，庸非城也，亦非功也，申其故封邑而谢，则所谓加地进律者也，是申之附庸也，防因是谢人句説下来自见得。
凡建国，必锡之山川土田，故王命召伯，定其赋税，以为禄食之，需彻周法也。
凡令侯之国，其家丁私属悉与从行制也，而王命傅御，迁之则体，悉周念之，至特典也。
傅御，是王之傅御，凡诸侯之家属傅御籍之故，命使迁之也，今各王府侯伯家属籍之，宗人府礼，兵二部，正此意。
申伯之功，功字与上世执其功，功字不同，此营谢之功也。黍苗云：肃肃谢功，召伯营之，正谓此也。
谢故无城，而今创立之曰：有俶营室，先立寝庙，既成而藐藐，则其规制之深，严可想见，已。
四牡钩膺，即下之路，车乘马也，豫备以送其行，曰：王锡及行而赠送之曰：王遣。
我图尔居，六句是王遣申伯之国之词，实王命申伯之谢之意，徃近近字，莫轻防近者亲之之谓也，居之南土，而又锡之介圭，将意与俱徃而如在左右，南土由此其永保矣，故曰徃近王舅，南土是保，王遣申伯节，叙遣赠之礼如是耳，未便遣之行也，及其信迈，则躬逺饯以申其欵，至其诚归，则豫峙粻，以遄其行，真可谓待之曲尽，其礼者矣。
申伯信，迈四句诗，缉谓郿，在镐京之西，申在镐京之东，自镐适申，涂不经郿，时王至丰册命，申伯于文王之庙，故行饯送之礼于郿，申伯北就王命于岐周，乃旋反而南行，其于谢邑诚然，归之矣言信，迈诚归者，葢申伯志存王室，宣王恩隆，王舅，人疑其未必徃谢，而今始知其果行也。
上彻土田，是定井田，什一之法，以立永世之规，此彻土疆，是取井田什一之赋，以供委积之用。
番番不应作武勇，解申伯，入为卿士乆矣今邑之谢，必其老而告去也，故特加地进，律且致其殷勤，眷顾之意耳。书秦誓番番良士，蔡氏训作老貌，此亦应训作老以见申伯，不特为国之元舅，且国之元老也，徒御啴啴，叙其随行之有此仪耳。
周邦咸喜，戎有良翰，是中朝共庆相谓之词不显，申伯三句，则吉甫推咸喜之意，而嘉美之辞也。
王之元舅二句，言亲则王之，元舅而贤则文武之士之法则也，语并美而实重，下一句。
大臣辅理承化全在柔顺，惠和而正直之节，亦不可少，柔惠而且直，便是臣徳之极善处，易鼎之上九曰：鼎玉铉，大吉，无不利，夫子象之曰：玉在上，刚柔节也，正此柔惠，且直之谓也。
揉有调剂燮理之意全本柔惠且直来
四国于蕃，四方于宣，是叙功着于旂，常以见其当封也，揉此万邦，闻于四国，是叙徳加于民社，以见其可颂也。
长言为诗，工歌为诵而声足以动人为风，其实一也。孔硕肆好云者，所言王室，依赖诸侯表式，皆天下安危之大计也。是其诗之孔硕也，而悉本申伯之徳美其功以勉之，是其风之肆，好也。
天生烝民，有物有则，民之秉彛，好是懿徳，天监有周昭假于下，保兹天子，生仲山甫。
仲山甫之徳柔嘉维则，令仪令色，小心翼翼，古训是式，威仪是力，天子是若，明命使赋。
王命仲山甫，式是百辟，纉戎祖考，王躬是保，出纳王命，王之喉舌，赋政于外，四方爰发。
肃肃王命，仲山甫将之，邦国若否，仲山甫明之，既明且哲，以保其身，夙夜匪解，以事一人。
人亦有言，柔则茹之，刚则吐之，维仲山甫，柔亦不茹，刚亦不吐，不侮矜寡，不畏彊御。
人亦有言徳輶如毛民，鲜克举之，我仪图之，维仲山甫举之，爱莫助之，衮职有阙，维仲山甫补之。
仲山甫出祖，四牡业业，征夫捷捷毎懐靡及四牡彭彭，八鸾锵锵，王命仲山甫，城彼东方。
四牡骙骙，八鸾喈喈，仲山甫徂齐，式遄其归，吉甫作诵，穆如清风，仲山甫永懐以慰其心。
诗序尹吉甫美宣王也，任贤使能，周室中兴焉，有物有则，只就人説君有君之则，臣有臣之则有一定而不可逾越者，所以君臣各有所止。
自天所赋，畀曰：物则自民所承受，曰懿徳如父子有亲，君臣有义，物则也，而人有能亲，且义者是止于其则者也懿徳也民其有不公好之者乎？此四句只泛论以起，仲山甫之生，独钟秀气，以全其美徳也昭假二字相联，读谓天心，昭假于其下也。
凡上天生一，贤佐其意，便欲保佑天子，安我生民，有不偶然者。
仲山甫之徳徳字即应上懿徳徳字柔嘉维则，则字即应上有则，则字葢柔嘉原是臣之则山甫之柔嘉，维其则而不过，所以其徳为可称也。下令仪，令色云云，正其柔嘉维则处。
书称文王之徳曰徽柔懿恭，易亦称文王，内文明而外柔顺，又曰，孚于嘉，吉，柔嘉原是臣之则。
令仪令色，是柔嘉之象，小心翼翼，是柔嘉之本，世未有其心，稍放而能自善，其仪色者。
古训原是先王之则，威仪原是吾身之则式，古训力威仪，总本小心翼翼，来所以称柔嘉维则。
威仪何以下个力，字抑抑，威仪维徳之隅，是自然而然，无待勉强者，苟非自然，必假勉强而行，是学以至于圣人事，正人之所当用力者。
凡所以式古训，力威仪者，总是顺天子以承赋，故接天子，是若明命使赋，明命者天子之命使赋者，命使赋政于外也。
此诗专美，仲山甫筑城于齐，故此章下明命，使赋句下，章下赋政于外句。
柔嘉维则，句是总令仪令色，小心翼翼，是指其所为柔嘉处，古训是式，威仪是力，是本其所为，柔嘉处，天子是若，明命使赋则柔嘉，以顺承天子事也，式是百辟以下，似王命之词，故下章承説肃肃王命，仲山甫将之。
吕东莱分内外出入四叚，语极冠冕，可佳，但命词口气，是一串下归重，在赋政于外，四方爰发，恐不宜作四叚防。
首章云：保兹天子，此云王躬是保，葢天生此人，以保天子，天子命之，以保其躬也。
出纳王命是政本之所系故命之赋政于外
将王命在赋政于外，故承邦国若否，仲山甫明之，既明且哲，二句承上仲山甫明之来，宜即就赋政，爰发处説夙夜匪解二句，亦即就其时，经营而言，方为明切。
上云保天子保王躬，此云保其身，未有其身，不保而可以保其君者。
柔则茹之，刚则吐之，一节何以解？凡筑城立邑，其势必迁毁民居，中间有强有弱，其人稍无主，张便曲从，强者之情，而独贻弱者之害矣，故下此一节，见仲山甫，今兹之行，必有主持于胷中不吐不茹，有非人所可及者。
矜寡，与鳏寡不同，矜可矜之人也，寡无依之人也，曰：不侮矜寡，则尽鳏寡孤独而兼收，若训矜作，鳏则止，及鳏寡，反遗孤独矣，况哀哉矜人，宁不我矜，诗亦屡出此矜，字可亦曰：哀哉鳏人乎！宁不我鳏乎？此虽一字之讹，而有不可不辩者。
徳輶如毛节，承上説来凡侮矜寡，畏强御之人，必不能举徳而安望其补衮，维仲山甫之不茹，不吐，可以举徳而补衮职之阙，此当世所倚赖，而爱莫能助者也。
补衮阙，正是保王躬，阿谀曲从，以顺其君之欲，未有能保其君立于无过之地者。
仲山甫出祖节正其赋政于外事
每懐靡及是使臣之心皇华篇亦有此句
仲山甫徂齐，式遄其归，二句是一篇，极要语葢山甫之徳原可以保王躬，补衮，阙其城，齐亦不得已之役，耳山甫永懐维吉甫知之，而望其遄归，故终曰：吉甫作诵，穆如清风，山甫永懐以慰其心。
汉汲黯愿出入禁闼正山甫永懐之意
抑申伯之徳柔惠且直，吉甫知之，山甫之徳柔嘉维则，吉甫知之，一则作诵曰：其风肆好，一则作诵曰：穆如清风，葢不独美，此二臣以见赠慰之意，实以风天下后世之为人臣者，噫，吉甫，亦贤矣哉！【！原缺】。
<经部,诗类,重订诗经疑问,卷十>
有水患，大禹甸治之矣，今宣王中兴，其道昭然，在山之下，故云有倬以致美，然诗人之意，则实借此以形容周道之复兴也。
韩侯受命一句，宜重防葢，诸侯，继世以士礼见于天子，天子锡之命制也，周衰，君权不振，侯度不脩，宣王中兴，韩侯遵制，来朝受命，有足嘉者，故诗重美之曰：受命以表其克，谨即曰：亲命以昭其特，贶以见中兴之复，王制云：
纉戎以下七句，皆王命之词，葢王者锡命，诸侯必从，其先世説起要其恪恭侯度，以副至意，故纉戎祖考，下即儆之曰：无废朕命，又勅夙夜匪懈，防共尔位，申之曰：朕命不易，而榦不庭，方以佐戎，辟则纉戎防共之，职事也。
末章王锡韩侯，其追其貊，奄受北国，故先説榦不庭方。
王既亲命，必有锡也，诗人将叙，锡予之隆，故追叙，韩侯始来，之仪度及入觐，合信之，礼言之。
诸侯未受王命，以士礼见而执之以为信，必以介圭，故曰：以其介圭，入觐于王，此叙其未受命来朝，事非已受命而更入觐也。
淑旂绥章，是诸侯之旂常，衮赤舄，是诸侯之服色簟笰，错衡钩膺镂锡，鞹鞃浅幭，鞗革金厄，是诸侯车马之仪，餙总之，则天子锡命之宠光也，故歴歴言之显父饯之，有谓出于王命者。
前后叙殽，簌笾豆而中，及路车乘马之赠，见天子之优渥，光于祖饯之间，非他饯之可比者。
侯氏不指，韩侯谓当日，凡在京师，未去之，诸侯皆与斯燕，故云：笾豆有且，侯氏燕胥耳。胥，相也。
方叙，韩侯受命，天子锡命之事，而更端于取妻一节，何也？凡臣子日用之所享，何莫而非君父之所绥，而况乎婚娶之，礼之大行于承君锡命之后，且所娶者汾，王之孙蹶父之子，恩光宠贲，有出于寻常万万者，所以诗人并叙之，以见受命，宠光之一至于此！也不显其光，言徃迎之，贲采也，烂其盈门，言入室之辉耀也。
蹶父为王卿士，承王命出使诸国，而随便为其女，择嫁所焉，故曰：靡国不到，为韩姞相攸。
川泽訏訏，是总鲂鱮以下，则川泽之所产也，曰川泽，必有原隰。
末章原归到，韩侯受命，上而以溥彼韩城，接孔乐，韩土畧无痕迹。
説燕师所完见韩初受封时承王宠锡之重
欲説王锡韩侯，其追其貊，奄受北国，却先从燕师所完，以先祖受命，因时百蛮，説起见今日之所锡，一循先朝之故典也。
蛮外域，通称此百蛮，即追与貊也，韩近追貊，使时节其贡献，故上云以先祖受命，因时百蛮，下云：因以其伯实墉，实壑云云，葢貔皮罴豹，正百蛮之所为献者韩侯，实总领其事也。首章榦不庭，方以佐戎辟正，在于此结局，前后相照，应极有法。
韩侯受命，王锡命之，是通诗纲领，语王锡韩侯，淑旂绥章，其赠维何？乘马路车，王锡韩侯，其追其貊，是中间血脉语。
江汉浮浮，武夫滔滔，匪安匪游，淮夷来求，既出我车，既设我旟，匪安匪舒，淮夷来铺。
江，汉，汤汤武夫，洸洸，经营四方，告成于王，四方既平，王国庶定，时靡有争，王心载宁。
江汉之浒，王命召虎，式辟四方，彻我疆土，匪疚匪棘，王国来，极于疆于理，至于南海。
王命召虎，来旬来宣，文武受命，召公维翰，无曰予小子，召公是似，肇敏戎公，用锡尔祉。
厘尔圭瓉，秬鬯一卣，告于文人，锡山土田，于周受命，自召祖命，虎拜稽首，天子万年。
虎拜稽首对，王休作召公考，天子万寿，明明天子，令闻不已，矢其文徳洽此四国。
诗序尹吉甫美宣王也，能兴衰拨乱，命召公平，淮夷首章，只重匪安匪游，淮夷来求二语，既出而下，则就车，旂之盛更一敷，张耳。
来求云者所求止此夷而无他及也
淮夷一隅耳，一隅有警，四方皆争，扰而不平，故曰，经营四方，告成于王。
四方既平四句，词虽似平，而意实串下，葢四方之不平，在其民之有争而王心之不宁，由王国之不定也，平则定而不争，而王心宁矣。
淮夷为梗，四方因而僣据焉，以乱其疆界，故宣王一平淮夷，即有疆理，四方之命。
命召公辟四方，彻疆土在平淮之日，故首着江，汉之浒句。
式辟四方，四句是王命召虎之词于疆，于理二句是召虎，承命之事。
才平淮夷，即为疆理之事，似乎急迫而病民，不知此疆土彻法是王，国之所以安养斯民者，此法一日不整理，即一日受污，暴者肆取之虐，故首及王命辟四方，彻疆土而晓其意于民曰：匪疚匪棘，王国来极，来极云者，四方胥此以取中而莫敢多取也。
于疆于理至于南海是张美之词
第四章是追述其初命之词，来旬来宣，举其职也，文武受命，四句是本其世功，而使知效也，肇敏，戎公二句，是示其爵赏，而使知劝也，总之则责成其经营，疆理之事，以起下章，赏赐之恩典耳。
维翰是羽，翰之翰非榦也，戎公是公事之，公非功也，厘尔圭瓉，六句是成功，后防命之词。
于周受命，谓此防命必于岐，周文王庙防之，若禀命于乃祖也，自召祖命令其受命必于召康公庙受之，如受教于乃祖也，此皆特申其典以示异，使益加劝勉云：
上虎拜稽首，二句是方承防命，而谢祝之辞，下虎拜稽首，四句是归受防命，而勒祝之辞。
臣子受君，宠赐无可报荅，维是称祝，万寿而已，古者人臣有大功于国，书之旂常，载之盟府，以识不忘而人臣受大君之宠命，亦勒之彛鼎，蕲之万寿，以申永祝兹，召虎之对作考，天子万寿，亦申永祝之意也。
令闻不已，不必説美君之令闻，而进之以不已，凡君之声闻自实，徳中流出者，未有不垂于永乆维是袭取之虚名，则偶闻于一时耳，曰：令闻不已，则进之之意，自在矣。
明明天子，是称説之词莫重防，内脩外攘，以建中兴之烈，令闻必垂于无穷，然大君所贵者内顺治耳内，顺治自然外威严，有不假于征讨之威者，故末复致祝云：矢其文徳洽此四国。
洽有自然沦洽，意矢文徳以洽四国，则四方常平王国常定时，常靡争而王心常宁矣，何待武事之经营，式辟之劳苦哉！此召穆之颂祷，为爱君之特，至也，于周受命，自召祖命宣王之宠异同，文武之命，康公令闻不已，矢其文徳穆公之颂祝，同康公之报，文武真一时君臣之盛也。
赫赫明明，王命卿士，南仲大祖，大师皇父，整我六师，以脩我戎，既敬既戒，惠此南国。
王谓尹氏，命程伯休父左右陈行，戒我师旅，率彼淮浦，省此徐土，不留不处，三事就绪。
赫赫业业，有严天子，王舒保作，匪绍匪游，徐方绎骚，震惊徐方，如雷如霆，徐方震惊。
王奋厥武，如震如怒，进厥虎臣，阚如虓虎，铺敦淮濆，仍执丑虏，截彼淮浦，王师之所。
王旅啴啴如飞，如翰如江，如汉如山之苞，如川之流，緜緜翼翼不测，不克，濯征徐国。
王犹允塞，徐方既来，徐方既同，天子之功，四方既平，徐方来庭，徐方不囘，王曰：还归。
诗序，召穆公美宣王也，有常徳以立武事，因以为戒，故称常武云。
夷厉以来，威灵不振，号令不章，几于冺，冺灭灭矣，而宣王奋然中兴，亲征淮，徐之上，如雷霆之骤发，而日月之光昭也，故诗人首下赫赫，明明四字。
皇父是王朝之卿士，南仲，其大祖大师，其兼官也，诗欲张大宣王之亲征，故备述皇父之世，家官爵，见治军士之郑重云。
整六师，是总举之词，而诘戎兵，除戎器，皆脩戎之事，所不可少者。
用兵以敬戒为主，恃戎事之备，而不加警勅焉，未有不至于取败者，孔子论行三军曰：必也临事而惧，徐方倡乱，南国不宁乆矣兹师之出端为惠此南国，其主意先正了，所以聿观其成功。
才説整我六师，以脩我戎，即承説既敬既戒，惠此南国，王者之意，可识矣。一怒安民，万全取胜，所以称王者之师。
王亲命三公治军事，使内史命司马以六卿副最得简，任之大体。
左右陈行下着，戒我师旅，五句何等约束葢此师，专省徐方，秋毫无犯，是所谓既敬既戒，惠此南国者，应照上章一气防。
省此徐土，一省字下得极妙，四方之生灵，皆吾之赤子也，此徐独倡乱而祸我生民，吾宁恝然不一省视乎？汉文帝诏曰：民阽于危亡而莫之省忧，正是此个省字。
三事就绪言，三农不失业也，老子曰：兵之所处，荆棘生焉，一迟留一居处，便遗毒于生灵，汤师之至，曰：归市者不止，耕者不变，此云不留，不处三事就绪，王者之师，真同一辙。
赫赫业业，节言大师啓行之，先声王奋，厥武节言：皇灵所向之威势，王师啴啴，节则言王师之无敌，而徐方之不足平也。
赫赫业业，二句言威灵气焰烜赫，盛大而天子之威严，不可犯也。
徃来相续曰绍，逍遥自得，曰：游匪绍匪游，言非徃来逍遥以为事也，绍训紏，也未当。
王舒保作是不疾匪绍匪游是不徐
地方相继，不安靖曰：绎骚王师，专为徐方绎骚，而作故一出而震惊徐方，如雷如霆，则天威不可犯而绎骚，其自解矣。故又倒下一语，曰：徐方震惊。
玩如震，如怒四字，见天道原未尝震也，王者原未尝怒也，时震而震，时怒而怒而过，则无事也。
铺敦二句是陈师截彼二句是止旅
王师啴啴，承上节説来如飞如翰以下注极明，濯征云者，洗涤其汚秽而咸与之，维新也。
王犹犹字，即克壮其犹，犹字不应作道字解，亦不指平日説就今日如是而命令如是，而敬戒如是而奋武，如是而濯征，王者之谋猷，真有充塞于两间者，徐方，其敢违命乎此，既来既同，而不敢自外于天子也，来对背叛，言同对，涣异言平对动扰言。
凡卿士之敬，戒左右之，陈行皆天子精神之所奋，故不曰诸侯之功，曰：天子之功。
六师之出征徐也，而实为定四方，计今四方既平，徐方来，庭而不囘，则王师可以返矣，王命卿士是行乎其所不得不行，王曰：还归，是止乎其所不得不止，所以称王者之师。
瞻卬昊天，则不我惠，孔填不宁，降此大厉，邦靡有定，士民其瘵，蟊贼蟊疾，靡有夷届，罪罟不收，靡有夷瘳，人有土田，女反有之，人有民人，女覆夺之，此宜无罪，女反收之，彼宜有罪，女覆説之。
哲夫成城，哲妇倾城，懿厥哲妇，为枭为鸱，妇有长舌，维厉之阶乱，匪降自天，生自妇人，匪教匪诲，时维妇寺，鞫人忮忒，谮始竟背，岂曰不极？伊胡为慝，如贾三倍，君子是识，妇无公事，休其蚕织。
天何以刺何神？不富舎尔介狄维予胥忌，不吊不祥，威仪不类，人之云亡，邦国殄瘁。
天之降罔，维其优矣，人之云亡，心之忧矣，天之降罔，维其几矣，人之云亡，心之悲矣。
觱沸槛泉，维其深矣，心之忧矣，宁自今矣？不自我先，不自我后，藐藐昊天，无不克巩，无忝皇祖，式救尔，后诗序，凡伯刺幽王大壊也幽王之大壊在维妇寺之听，若设罔罟，以待天下，而君子逺遁国事终不可为者，故首云罪罟不收，后云天之降罔。
则不我惠之，我诗人代其民自我也，故承孔填不宁，句此填字，即仓兄填兮之填言，悲伤填塞于胸中，而不自宁，天复降，此大厉也，召旻篇孔填不宁，句亦宜如此防。
瞻卬昊天六句，逓逓相承説蟊贼蟊疾，才指其人言之罪罟不收，才指其事言之。
蟊贼，正指妇寺言：召旻云，蟊贼内讧，昏防靡共，即是此意。
人有田土四句，像应蟊贼，蟊疾二句，此宜无罪四句，像应罪罟不收二句，然愚细玩蟊贼，蟊疾四句，原归重到，罪罟不收二句上，则此之有土田，夺民人，当亦夺其所可憎而有之，亦罪罟之意也如此，防方与下文天之降罔相照应。
土田民人，皆诸侯之所受也，彼实未尝有大过，但一不快于蟊贼，则毛举其罪，夺而有之，是所谓此宜无罪女反，收之者也，夺其所憎而反收之，则必庇其所喜，而覆悦之矣，所谓罪罟不收，靡有夷瘳者，葢如此，妇人无所事，哲一句极好，妇人而用其哲，未有不丧其家国者，葢妇人之哲，决是小有才，而非君子之大道也，若明于大道，则必不干与于外之公事矣，安得阶乱哉！
懿厥哲妇，懿字极下得好，哲妇尤物也，而加懿之干，权与政，其谁能御之？此为枭为鸱，而必至于倾城也，书曰：牝鸡之晨，维家之索，此曰妇有长舌，维厉之阶，皆千古之烱戒。
维厉之阶正应前降此大厉之厉字
匪教匪诲，时维妇寺言：维此二项，人匪可以善言教诲之也。注反，谓其言虽多，非有教诲之益曽，有正人君子取益于妇寺者乎？
鞫人之鞫，是推勘到底之説凡妇寺小人，推鞫人直穷到底，总是忮害，奸忒之心之所为也，故曰：鞫人忮忒。
譛始竟背一句，始与竟相对，防言小人鞫人忮忒，其始也，譛毁，此一人矣，其竟也必到覆背，善詈处，更不容贷，此其驾祸也，岂曰不极乎？而彼犹自餙曰：此其所自取耳，伊胡为慝乎？葢穷鞫其人，至于极而终必不自承认也，此不极二字，即桑柔篇，罔极二字，此伊胡为慝一语，即桑柔篇，匪予二字之义，恐非若注所云云也。
朱子于巧言篇之僣始音作譛，于此篇之譛始，又音作僣，吾不知其何説也。
如贾三倍，君子是识正照上，人有土田，民人夺且有之，防妇无公事，休其蚕织，则直指其与政挠权，以阶厉者，言非以上二句，起下二句，也要认得明易家人曰：利女贞，六二曰无攸遂，在中馈，妇人于中馈蚕织外，岂有余事哉？乃今休其蚕织，而维公事之攸遂宁，不阶厉而倾城哉。
天何以刺神？何不富二何字？极提得警惺，介狄即女，戎也，天之刺，神之不富，全在王之蛊惑女戎，上顾乃舍彼而维贤人君子之胥忌何为哉？遇灾而不正，而又自放其威仪，贤人君子之逺去乱将不可救药矣，此诗人所深忧，而致叹也。
谢叠山曰：国有贤才，如一身之元气，元气亡则身丧，贤人亡则国危，殄如脉絶瘁如身危。
下篇维昔之富云云正是神之不富处
维予胥忌，本鞫人忮忒来，故承説人之云亡，邦国殄瘁，又再言天之降罔人之云亡，此二章是所谓痛哭流涕，而又加之长太息者也。
无忝皇祖，一语有深意，太姒之嗣徽，文王之刑于宁有如今日之所为者乎？吾求其无忝，则必反，今日之所为，而人未必不我辅矣，所谓尚可救药者，诗人之所为，深注望也。
旻天疾威，天笃降丧，瘨我饥馑，民卒流亡，我居圉卒，荒天降罪罟，蟊贼内讧，昬椓靡共溃溃，囘遹实靖夷，我邦臯臯訿訿，曽不知其玷，兢兢业业，孔填不宁，我位孔贬，如彼岁旱，草不溃茂，如彼栖苴，我相此邦，无不溃止，维昔之富，不如时维，今之疚不如兹，彼疏斯粺，胡不自替？职兄斯引。
池之竭矣，不云自频，泉之竭矣，不云自中，溥斯害矣，职兄斯，不烖我躬。
昔先王受命，有如召公，日辟国百里，今也日蹙国百里，于乎哀哉！维今之人，不尚有旧。
昊天疾威，犹可言也，旻天垂愍于下，民亦若此，其疾威乎？且降丧而云笃，皆诗人之用意，下字处。
首章归咎旻天，泛言饥馑，流亡之可悯，次章蟊贼内讧，昬椓靡共云云，则直指其时事，言见天降罪罟，一至于此！不独饥馑，流亡卒荒而已者。
天降罪罟即前之罪罟不收天之降罔也
蟊贼是状，其害昬，椓是状其人囘，遹是状其心术，兢兢业业，孔填不宁，正照臯臯訿訿，防一何如？其囘遹，而莫知其玷也，一何如？其恪共而莫安，其位也上篇所云，此宜无罪，女反收之，彼宜有罪，女覆悦之，正于此章见得。
溃茂溃，字不作，遂字解溃乱也，溃茂者溃乱而丛生之谓也。
如彼岁旱，二句一直下如彼，栖苴一句，又形容草之不溃，茂也。
我相此邦无不溃，止句正应溃溃，囘遹二句语云：有治人，无治法曽，有用乱人而有治法者乎？邦之溃止，宜矣。
维昔之富，四句注极好，彼防斯粺一句正説今兹之疚，民无稻梁，维疏粺之，是食也，何以作君子，小人之分解。
防草也，粺防稗也，皆非谷实饥馑，时不得已而食之者，彼斯二字对言，即彼此二字，皆指当日之民説彼有不获穉，此有不敛穧，维昔之富也，彼防斯粺，维今之疚也。
胡不自替？不是小人不自替，以避君子，职兄斯引亦不是我心，专为此故，至于怆怳引长，愚谓替字正与引字对兄长也，维昔之富，不如时，维今之疚，不如兹至于民，维防粺之，是食是何？神之不富，一至于此哉？葢溃溃，囘遹者用事之所致也。到此光景，宜亦知自省矣，胡不自替？且专为充长日【缺，】 而勿替也，愚谓此皆是罪在位者之意，恐非【缺，】 所云云也，敢问高明，或曰：仓兄填兮，兄字作况字解，此何以泥？作【缺，】 曰：凡读诗，当求其正义，必据其本，字本字，必不可解，然后别借他字通之，如仓兄之类是也。若此替字与引字本相应，而兄字含有充长，引长意，则就本字解，未为不通，而何必照仓兄兄，字一律解耶？正如为龙为光，我龙受之，可作龙字解，独怪拘儒，必与受天之龙，一律俱作宠字解也，或又曰，兄作长字解，不亦太巧乎？恐诗人未必然者，曰虞书曰：凡官占惟先蔽志，昆命于元昆始也，书何不下始！字必用，昆字耶？古人命辞偶尔，亦多有巧处，书可以用昆，字诗亦可以用兄字，而况乎兄字之可解乎？而况乎本文之原，非况字乎？固不必嫌其巧，而反就其拙也。
池之竭矣，四句注亦善，愚犹有未然者，凡王者，尽四海之民纳之，濡之域，若池之，育小鲜也，必其频无朘削，中多涌溢而后池，与泉两无竭也，今在位之臣，则多朘削之政矣，池之竭也，岂曰：不自频乎？且又无因心之施矣，泉之竭也，岂曰：不自中乎？而初不任其咎也。大溥，其害于天下，如云弗克，专日充长，而大焉，宁不烖及于我之躬乎？愚谓如此防与上，胡不自替？职兄斯引与下日，蹵国百里，似相聨属，若谓上四句是喻祸乱之所从起，而今不云，然犹亦可通，若下三句，既谓我心，专为此，故仓怳日益，大又忧之，曰：是岂不烖及我躬，觉多转折不直截，且十月之交，云职竞由人，巧言云，职为乱阶，桑柔云，职凉善背，职竞用力，职盗为寇，皆主小人説则此之职兄斯引，职兄斯，亦必主小人説无疑者。
读甘棠之诗，则知召公之溥，其泽于民者深矣，所以日辟国百里，读召旻之诗，则知小人之溥，其害于民者矣，所以日蹙国百里，书曰：抚我则后虐，我则讐亶然乎？固不可徒咎，犬戎之内侵，诸侯之外畔也，幽王去宣王中兴不逺国必有耆旧之人，特【阙】 者舎兢兢业业之臣，而维臯臯訿訿之任此【阙，】 所以莫可救也。
此篇当参桑柔瞻卬二篇防
重订诗经疑问卷十
<经部,诗类,重订诗经疑问>
钦定四库全书
重订诗经疑问卷十一
明 姚舜牧 撰
周颂
于穆清庙，肃雝显相，济济多士，秉文之德，对越在天，骏奔走在庙，不显不承，无射于人斯。
诗序清庙祀文王也，周公旣成，洛邑相成王，朝诸侯率以祭文王焉，祭文王冝颂文王之徳乃其词维曰：肃雝显相，多士秉徳对越骏奔者何？葢圣人之徳无日不与人心相感通，但即其在人心者言，而其显承无射，葢可以想见矣，此极善形容处。
肃雝虽分，训敬训和，实是一物，葢在庙，只是一个敬而敬之，从容合礼，处即是和，肃而不雝，勉强之敬也，维合得此二字，然后爲皇皇之度。
显相即相维，辟公之相，有显明之徳者也周公亦在其中，济济多士，则诸侯以下助祭者，此皆秉文之徳则诸侯可知，而天子又不必言矣，究竟，此文徳不出肃雝二字。
对越，越字是发越之越，言对答而发越之也，文王在天之灵，洋洋乎如在其上，是爲对越。
对越在天，言此心之仰承，骏奔走在庙，言此身之趋跄，綂夲秉文之徳来。
颂文徳者曰文明，柔顺文明，是其显处，柔顺是其承处，有是二者之徳自然不触怒于人，故曰不显不承，无射于人斯，葢深咏文徳之入人深而至今在也，承作尊奉，解射作厌斁，解皆不敢从。
思齐篇云：雝雝在宫，肃肃在庙，不显亦临，无射，亦保此云，肃雝显相，即其雝雝，肃肃之在人心也，云不显不承，无射于人，斯即其亦临亦保之，至今存也。故中着一语云：秉文之徳。
维天之命，于穆不已，于乎不显，文王之徳之纯假以溢我，我其收之，骏惠我，文王曾孙笃之。
首节从天命，一直説下言维天之命，于穆不已，未有能全体之者，于乎不显，文王之徳之纯无二，无杂无间断，先后一天命之不已焉，然则文王其天乎？此是一直説下非相拟合之词。
假以溢我，节承上假昭假也，溢流溢也，愚揣诗，意谓文王徳极其纯，其所蓄积深矣，倘今之祭，昭假在天之灵而流泽，波溢于我，我其以身收受之，不敢忽也，从此景徳以为行莫非我，文王之骏，惠而子子孙孙将笃，其庆泽而未艾，焉如此解？或可得诗人之意，若谓何转而为假，恤讹而为溢，则吾所不信也，曾孙笃之之笃，即皇矣篇则笃其庆之笃，曾孙之能笃其庆，亦由文王之庆之长也。
连下三我字皆亲之之辞
维清缉熈文王之典肇禋迄用有成维周之祯
维清缉熈，愚谓似不如是解清言，心体之不混也，缉熈言，继续其光明，而心体之，常清也，诗意若谓自古典则之诒有矣，然未有心体澄然，继续其光明，而创制立则，如文王之所诒者，维其若是，故自肇祀，以迄于今，治功有成，维周家之祯祥，皆文王之典之所致也。所以迄今，以徃思祀之不可已耳，文王篇云：穆穆文王，于缉熈敬止，昊天有成命篇云：于缉熈单厥心，敬之篇云：学有缉熈于光明，载见篇云：俾缉熈于纯嘏，皆就此人之心，学言，此独注云：所当清明，而缉熈者，所当二字，愚不能解。
论文王之徳只是个缉熈敬止，论文王之典，只是个维清，缉熈不继，续其光明，曷以称至徳称大典肇禋，即就文王之初祀言。
烈文辟公，锡兹祉福，惠我无疆，子孙保之，无封靡于尔邦，维王其崇之念兹戎功，继序，其皇之无竞维人，四方其训之，不显维徳百辟，其刑之于乎前，王不忘！
烈文云者有功烈而又有文徳之称
天子感诸侯助祭以获福，亦欲以福报之，乃其词曰：无封靡于尔邦云云，又曰：无竞，维人云云，此方是天子锡福之词。
首节四句一直下语却甚有次第
诸侯何能锡？天子之祉福，乃祭，不可无助，裸之人也，助而获福，犹其锡矣。
无封靡于尔邦，二节緫收于乎前，王不忘一句，似作一气，解照二无字，起语似作二叚解，若照四其字，及收语，则四之字又宜作四叚解诗，意若曰汝烈文辟公助祭，而锡兹祉福，惠我以及子孙，我亦愿有答焉，封靡，非善物也，无封靡于尔邦，维王其克，崇焉戎功，不可弃也，念兹戎功，继序其克，皇焉，孰有竞于人乎？无竞维人，四方，其取训矣，孰有显于徳乎不显维徳百辟其仪刑矣，凡此皆前王之所以锡厥后者也，于乎前王不忘！是汝辟公，所当深念者，葢后二节，緫照首节，锡兹祉福，惠我以及子孙看，便见戒勉，锡答之意，是所谓善颂善祷也，是之谓颂説诗者知可作四叚解，又知可作二叚解，又知可作一气解，斯可与言诗矣。
无封靡于尔邦，语极佳，富贵不期骄奢而骄奢，自至任意，封殖而侈靡，为害不小，故有国家者，当先去此一大病，书曰：无教逸欲有邦，此曰无封靡于尔邦，真千古之烱戒。
继序其皇，是光大而恢廓，意汝助祭，锡福于我之子孙，我念功笃厚，于汝之继序，此正是相报答，意训之者，尊以为训也。刑之者刑，以为式也。
曰：无竞维人，四方其训之要渠，以先王之自强为训也？曰：不显惟徳百辟其刑之要渠，以先王之入徳为刑也故总叹咏之曰：于乎前王不忘！是作二叚解者，其训其刑，不忘前王，方无封靡于尔邦，而承维王之崇继序，其皇要见今日，报之以福，亦即前王之所欲报者也，是作一气解者。
天作高山，大王荒之，彼作矣，文王康之，彼徂矣，岐有夷之行，子孙保之。
诗序祀先王先公也，而注谓祭太玉之诗，然诗有文王康之句，序较为是。
大王荒之之荒，即书荒度，土功之荒，即豳居允荒之荒，葢言始开其荒也，皇矣篇作之，屏之修之，平之，啓之辟之，攘之剔之，正是荒之之事。
迁岐夲非得已而周用，以兴似非人之所能为也，故称天作，谓天工之造作也，及太王开荒而民归如市，筑室于兹，则称彼作谓人工之创作也，彼徂又夲彼作来而緫出于天意，故以天作名篇。
彼徂矣，岐有夷之行，葢言大王居豳，乐业久矣，而曷徂于岐？狄人侵之，不得已而有此行耳，不得已迁岐而作屏，修平启辟攘，剔费无限之精神，方造此无疆之基业，子孙其可防弃之乎？故结以子孙保之，望其必如文王之康，然后可无负，大王之荒也。
昊天有成命，二后受之，成王不敢康，夙夜基命宥密，于缉熈单厥心，肆其靖之。
诗序郊祀天地也，而细读其词，是祭成王之诗成王保，成命而致盛治，全在不敢康，一念上。
成命基命，何以别成命者，已定之命也，基命者，仰承此成命，上思以安借之也？成字死基字活。
夙夜基命宥密，言成王早夜所图，惟维欲承借此，成命到安，宥静宻处不使少有倾覆，动摇也，凡物置之安静处则无虞，置之倾动处，则易壊下文于缉熈单厥心，肆其靖之正，夙夜基命，宥密之实事，注谓夙夜积徳以承借天命者，又宏深而静，宻是能继续光明文，武之业而尽其心，故今能安静，天下云云，似未得诗人之防。
易曰：苟错诸地而可矣，借之用茅，何咎之有？正夙夜基命宥宻之谓也。
于缉熈单，厥心一串，下言继续其光明，尽所以图，惟天下之道也，人君治平天下，全在明明徳不继，续其明而谓尽心于天下，吾未之信也。
到肆其靖之处，然后谓之基，命宥宻靖字正与宥宻字相照。
我将我享，维羊维牛，维天其右之仪式，刑文王之典，日靖四方，伊嘏文王，旣右享之，我其夙夜，畏天之威，于时保之。
诗序祀文王于明堂也是
将享，而以羊牛所以亲之也。上帝所歆，以诚不以物故，维羊维牛，遂可致上帝之来歆也，右即下篇，右序之右，古人尚右若曰：帝已尚此，将享云耳，如注谓天，庶其降而在此，羊牛之右则下篇右序，有周将序，有周于何物之右耶？且维天其右之与下节，伊嘏文王，既右享之语同，非不敢必之辞也。敢问髙明
雝之篇曰：旣右文考，亦右文母，右尊也，我尽诚敬以尊神，曰：右神鉴我之诚敬，而歆其所尊，亦曰右仪式，刑文王之典，句仪式二字宜稍读。
文王之典何典也维清缉熈之所垂示也
仪式刑文王之典，日靖四方，是平日事，祭胡不叙品物而叙此也，葢明堂宗祀文王以配上帝分明，以天为父，以文王为子，父子同食于一堂，共此牛羊耳，不更设也，故不更叙，乃文王所望于后之人在继志，述事不在乎品物之陈，故但以平日仪式之事告而伊嘏，文王即旣，右享焉耳。
我其夙夜，节注甚明，小心翼翼，昭事上帝，文王之心也，畏天之威，于时保之则存，文王之心矣，存文王之心，斯可常保，上帝降鉴之心，此是颂者之夲防。
时迈其邦，昊天，其子之实，右序有周，薄言震之，莫不震叠，怀柔百神，及河乔岳，允王维后，明昭有周，式序在位，载戢干戈，载櫜弓矢，我求懿德，肆于时夏，允王保之，诗序廵守，吿祭柴望也，武王既定天下，有廵行方岳事，故周公追述以作歌焉。
王者夲天之子也，礼乐刑政，稍有乖谬，天之子谓何？此篇首节云：时迈其邦，昊天，其子之下，节云实右序，有周明昭有周允，王维后允王保之，此天子允王四字，湏细体书曰：元后作民父母，以为天下王，盖唯真实作民父母，乃可称天下，王称元后，乃可称允，王称天子，此以见诗书之言之，互相证也，右序者尊尚而序列之也，薄震而莫不惧，怀柔而莫不格，允王维后，其尊尚序列也，何如？
明昭有周与上右序有周一様看
廵行朝防诸侯，全是序列其次第，示以平定安集之要务，故上节但言承右序之，命为人神之主，此节方言，承明昭之命，武脩文，求懿徳以共保天命于无穷，语法极有次第。
干戈弓矢，所以戡定天下者，王者其谁废之？第业已平定，则求懿徳以肆时夏，固永保太平之第一义也，故曰：允王保之。
按此篇与书武成相表里，黄氏曰：时迈见武王所以得天下，与所以保天下也，武王廵守之事，诗有时迈书，有武成时，迈吿祭之乐章也，武成识其政事，以示天下万世也，庚戍，柴望大吿，武成此祭告，懐柔之实也，昭我周王天休震动，此莫不震叠之实也，庶邦君暨百工，受命于周，此式序在位之实也，武脩文，归马放牛，此非戢櫜之意乎？建位任事重，民五教，惇信明义，崇徳报功，此非懿徳以保之乎？此一叚极有理。
执竞武王，无竞维烈，不显成康，上帝是皇，自彼成康，奄有四方，斤斤其明，钟鼓喤喤，磬筦将将，降福穰穰，降福简简，威仪反反，旣醉旣饱，福禄来反。
诗序祀武王也，然中有成康，字不应，后代之谥，若是其凑合也，从朱子为长。
君徳只是个刚与明，武王持自强之心，便成极大功烈，天下莫与为竞。成，康继世，而亦持此心，便不为物欲所蔽，而可以照临四方，故既称不显，成，康，而又称斤斤其明。
成，康之有四方，承上世也，佳处全在斤斤其明，上曰：钟鼓喤喤，磬筦将将，降福穰穰，又曰：降福简简，威仪反，反云者何？凡颂之体不独称羙前人之功，徳实以兴起，后世之仪刑，但述功徳而不及主祭者称颂之谓何？此云降福，既已简简，而威仪尚尔反，反焉，前王将醉饱以飨之，而福禄之来，反未艾矣，此方是个颂体。
威仪反，反者反之于始而如一也，楚茨篇所谓我孔熯矣，式礼莫愆是也。
思文后稷，克配彼天，立我烝民，莫匪尔极，贻我来牟，帝命率育，无此疆尔界，陈常于时夏。
诗序，后稷配天也。后稷上世农官，周家推夲以配上帝，疑于追崇之过，故周公作此为颂。
后稷之功，不过稼穑耳，曷以文归之文徳所以开太平也，民不知稼，孰厚其生，而况乎利用正徳之可望哉？自后稷开稼，穯之利民，始得以立命而万世有太平焉。文，徳孰大于是！故周公思此文徳以作颂曰：思文后稷，克配彼天，立我烝民，莫非尔极，一字无虗羙也。
天能生人，不能使人之自生，有后稷始有人，有人始有天，其功徳真是克配。
立我烝民立字，不作粒字，解语曰：爲天地立心为生民，立命民匪后稷，谁与立其命哉？是其有相之道真，立我民命于无穷者，故诗人特下个立字。
贻我来牟，立其生也，而其功直至陈常于时，夏以立民之徳故云立我烝民，莫匪尔极。
何谓尔？极有相之道，左右生民，莫有能及之者是也。屋脊曰：屋极北辰，曰北极，正是此个极字。
帝命来牟四句一串，下莫分养教平对，率育者尽民而育之也，尽民而育更何？彼此疆界而何？君臣父子之相，夺伦哉！此谓陈常于时夏也，至此乃见其开万世，太平处，乃谓思文后稷，克配彼天。
嗟嗟臣工，敬尔在公，王厘尔成，来咨来茹，嗟嗟保介，维莫之春，亦又何求？如何新畬，于皇来牟，将受厥明，明昭上帝，迄用康年，命我众人，庤乃钱鏄，奄观铚艾。
诗序诸侯助祭，遣于庙也，葢王者首重农事，诸侯来朝，助祭毕，即遣归，而首以农事，勑且形之颂，使后世皆知所重也，朱子直以爲戒农官之诗耳。
诸侯来朝，有臣工有保介，天子欲告诸侯，以公事不忍直斥，故斥臣工，又欲令首重农事，不忍直斥，故斥保介葢诸侯循行阡陌，保介其所必御也。
嗟嗟臣工，与嗟嗟保介，起语同而意重在下，葢王将勑戒保介先呼臣工而勑戒之，其所谓王厘尔成者，则莫有重于农之事也。
王厘尔成，不妨谘询，而聴受尔，归其国，可勤来访问焉，故曰来咨来，茹茹纳也，受也。
王厘尔成，成字即下篇，噫嘻成王，成字王业之成，莫先于务夲也。
维莫之春，三句语极警切，若曰：汝农夫何所望哉？望此新畬之有秋耳，今已莫春，其时矣，汝亦何所求哉？此新此畬，正所当用力之候也；汝如何而速？为计可也？曰：亦又何求？晓以他无所望，曰：如何新畬，示以此当尽力，真勑辞之极佳者。
二嵗田曰新三嵗田曰畬皆新垦之田，用力尤难，故首问之。
于皇来牟云云者，若曰羙哉此二麦，夏初即熟，今已莫春，将受天之明，赐矣，夏麦者秋稼之占也。天意昭明，终必有年，可不尽人事，以承天意乎？尔归其国命，我众农夫，各具铫鉏之噐以治田奄忽之间，即观其用铚，以艾禾可也，此通是重农之意，故王者廵守其地，亦视土地田野之辟，治与否，以行赏罚也。
噫嘻成王，旣昭假尔，率时农夫，播厥百糓，骏发尔私，终三十里，亦服尔耕，十千维耦。
诗序春夏祈谷于上帝也
上之人宜先导利而布之下，骏发尔私，终三十里，亦服尔耕，十千维耦，是王者之心，王者之事王业之所由成也，苏氏民曰：雨我公田，一叚语极佳。
成王者，成是王业也。王业莫先于务夲故嗟叹而言曰：我周以农事开国，致成王业，旣昭假于上帝矣，今不敢废坠，前功率是农夫，播厥百糓，若是其骏发，以终竟若是其服，耕以齐力，天尚鉴念，锡我丰年，是所谓祈糓于上帝也。
振鹭于飞，于彼西雝，我客戾止，亦有斯容，在彼无恶，在此无斁，庶几夙夜，以永终誉。
诗序二王之后来助祭也
此恐不兼夏之后，言殷尚白，而其后仍殷之旧，故有客篇云：亦白其马，此亦以振鹭于飞颂，而曰亦有斯容，味下文在彼，无恶在此，无斁云云，益可见矣。或曰，二王之后，并入助祭，其意在殷而其辞则并举也，亦有斯容，槩举其动容言也，在彼无恶，在此无斁，又夲其心事言之，见前王之后，心服我之徳政而安然于祼将之时，所以能夙夜永终其誉也。
在彼无恶二句，通就前王之后，言在彼者封而綂，承先王也，在此者人而祼将于京也，王者公天下以为心，原无我取人之意，前王之后，亦知王者，公天下之意，初无人取我之嫌，所以在彼在此，通无恶斁，庶几夙夜，以永终其誉也，若注将在彼，贴前王之后在此，贴今之王者，则下二句便説不去矣敢问髙明无恶无斁，平而无斁，又夲无恶来，未有不心服其徳而矫强敬恭于外者。
崇徳象贤统承先王，便是其有誉处乃其心，能安天命以助祭，而畧无恶斁之，念其誉自克终而加永矣，故曰：庶几夙夜，以永终誉，庶几似深，幸之之辞。
丰年多黍多稌，亦有高廪，万亿及秭爲酒爲醴，烝畀祖妣，以洽百礼，降福孔皆。
诗序秋冬报也
黍宜髙燥而寒一叚注极明白
亦有髙廪万亿及秭云云，不指公家说，槩万姓之家言也，言年歳大丰，皆有廪积，不可以数计，而家为酒醴，家祀祖妣，家有百礼，无不周洽，而降福孔，皆无异同焉。故首下个亦有二字，末下个孔皆二字，百姓足，君孰与不足？公家之丰积，礼洽而福聚，又有不必言者。
看良耜篇，其崇如墉，其比如栉云云，便见此亦有髙廪万亿及秭，实是民间之所积。
生民万亿，及秭而不可计，其廪亦万亿，及秭而不可计，此方是大有之年，记曰：天下之肥，正谓此。
百礼，即就祭祀言，或曰，民间之礼与上之人不同祭祀时，安有百礼，维是饮食，祭祀，外有冠有婚，有防有吊，有问皆一，一不可缺者，而一一能周办，是谓以洽百礼，亦通。
降福孔皆，言大家受福而无异同也。若是而可忘报乎？报不必行于王者，故朱子谓秋冬报赛田事之乐歌。
有瞽有瞽，在周之庭，设业设虡，崇牙树羽，应田县鼓，鞉磬柷圉，旣备乃奏，箫管备举，喤喤厥声，肃雝和鸣，先祖是聴，我客戾止，永观厥成。
诗序始作乐而合乎祖也
乐先审音故先举其人，设业设虡，节则緫；举其乐之备也，故即承喤喤，厥声云云。
应田二鼓即县于虡业之上
曰：应田县鼓，鞉磬柷圉，既备乃奏矣。又曰：箫管备举者，别人之声，不混于器也。
和鸣上，曷着肃雝二字，在庭者皆肃雝以趋事，即声奏中亦此，肃雝之宣越也，此方是大雅之乐。
我客戾止二句，不是借此以为盛客，前王之后也，我革其命而封之，而未必其心之服也，戾止，而其心与王者无二焉，斯谓极和，斯谓大顺而乐观其成，振鹭云：在彼无恶，在此无斁，庶几夙夜，以永终誉，此云有客戾止，永观厥成，二永，字可玩味。
刘安成曰：虞賔在位，舜之作乐，以此为盛，我有嘉客，商之作乐，以此为盛，我客戾止，周之作乐，以此为盛。
猗与漆沮，濳有多鱼，有鳣有鲔，鲦鲿鰋鲤，以享以祀，以介景福。
诗序季冬荐鱼春献鲔也
鱼喜濳而漆沮二水，多濳处，故畜有多鱼，可取以享祀焉。
緜之篇云：民之初生，自土沮漆，古公以上居之，吉日云漆沮之，从天子之所此云，猗与漆沮，潜有多鱼，岂国家根夲之地气王而多产耶？抑天子以此地为汤沐故虗之为渔猎所耶？
以享以祀皆以荐
有来雝雝，至止肃肃，相维辟公，天子穆穆，于荐广牡，相予肆祀，假哉皇考，绥予孝子，宣哲维人，文武维后，燕及皇天，克昌厥后，绥我眉寿，介以繁祉，旣右烈考，亦右文母。
诗序禘太祖也，然读此诗似武王祭文王之诗，或禘亦歌此章耳。
清庙云肃雝显相，不分此云，有来雝雝，至止肃肃，葢因来至异，文而分言之耳，其实常雝肃也。
凡祭时陪祭者先就位，主祭者始就位，故先从相者说起。
次节不重，诸侯之助祭，言荐广牡亦有助祭之人耳，假是昭假，绥是宠绥，宣哲以下正申，其所谓假绥之实也。
宣是知周乎万物，故训通哲，是明炳于几先，故训知宣与哲原是人心之夲体二者兼到方尽，其所以为人，故曰宣哲维人。
所称后者，谓其文足以开太平，武足以戡祸乱也，文王克全斯二者，故称文武维后。
易曰：天地之大徳，曰：生生养斯人，是上帝之夲心，文王若是其宣哲，若是其文武，其计安天下也。真足上逮于皇天矣，此天锡予以贤子孙而克昌厥后也，绥我二句，不是徼福于文王，凡祭其神，歆之则受福，不歆则不受福，绥我眉寿，介以繁祉，则祭受其福矣，所以既右烈考，亦右文母，而可永承其昌，后之祚也，绥予绥我二绥，字正相应。
载见辟王，曰求厥章，龙旂阳阳和铃央央，鞗革有鸧，休有烈光，率见昭考，以孝以享，以介眉寿，永言保之，思皇多祜，烈文辟公，绥以多福，俾缉熈于纯嘏。
诗序诸侯始见乎武王庙也
此诸侯助祭，而天子归其徳之诗故首叙其禀，法度以来朝，次叙其助庙，祭以绥福。
曰求厥章训禀受法度极确
龙旂，和铃鞗革，皆王者用以彰有徳者故曰阳阳曰央央，曰有鸧，而緫之曰：休有烈光。
以孝以享，以介眉寿云云，语与潜之篇，以享以祀，以介景福，语同宜聮，不宜断。
眉寿多祜，夲是昭考之所锡，而归之烈，文辟公者，言非得诸侯之助祭，不能受此，纯嘏之多福也。
俾缉熈于纯嘏，语极佳，纯嘏者即上文之眉寿，多祜也，而福不幸，绥维徳是与此必学有缉，熈于光明，常明此明徳然后常保此纯嘏，耳卷阿云，俾尔弥尔性，纯嘏尔常矣，亦是此意。
有客有客，亦白其马有萋，有且敦琢其旅，有客宿宿，有客信，信言受之，絷以絷其马，薄言追之，左右绥之，旣有淫威，降福孔夷。
诗序防子来见祖庙也
防子未尝臣周其来，见以賔礼，天子亦遇以賔礼故云客重言有客者，丁宁殊异，以尊大之也。
周之于防子也崇徳象贤綂承先王，其遇之既已厚矣，而及其来见，又维恐其去也，受之絷，以絷其马焉，又追之，而左右无方，以绥之焉，此方是王者大公之心，此方是王者厚故之道，此方是王者尚贤之礼，马亦从白，则其他礼物之仍旧，又可知矣。萋且二字，不敢强解，若敦琢二字，恐非可以选择解也，亦非可以追琢解也，殷尚质，其旅皆质有其文，故云：敦琢耳，宿宿信，信云者，其宿一宿耳。其信一信耳，言去之速也？故言受絷，絷其马以止之。
薄言追之，而左右无方以绥之，且曰：既有淫威，降福孔夷，言今之福，方未艾而不必，其去之速也。
统承先王，用天子礼乐，此福也，曷以为淫威哉？愚谓此淫威者，当即是奉天诛讨之师也，若曰殷先王之功徳被于人者，深且厚矣，维纣淫虐异常，天命我周讨平之，亦既已致其淫威矣，淫威既加于淫虐，天之心已，既释矣，而追维尔先哲王之功，徳将降福孔夷，于尔殷未艾也。正月篇云：有皇上帝，伊谁云憎？正是此意。夷，平也，正与淫威对。
于皇武王，无竞维烈，允文文王，克开厥后，嗣武受之，胜殷遏刘，耆定尔功。
诗序奏大武也
爰集大统，肇造区夏，论功烈之盛，孰有如武王者，然武王之烈，实自文王开之，故以允文克开，归文王，而谓武王之能嗣受也，胜殷遏刘，耆定尔功，正其烈之无竞处。
胜殷是矣，曷为遏刘葢，纣为残贼之主，如奄与飞亷诸臣不胜其残虐之甚，下民无以为生，苟非武王之吊伐，其将何所底止哉！一戎衣而天下定，自此民免于水火之虐，故知武王之用，杀乃所以止杀，而世称其烈，与文王等有由也。
天地之大徳曰生胜殷遏刘，此方是天地生生之心，此武功之所以称烈。
闵予小子，遭家不造，嬛嬛在疚，于乎皇考，永世克孝，念兹皇祖，陟降庭止，维予小子，夙夜敬止，于乎皇王，继序思不忘。
诗序嗣王朝于庙也
大扺古帝王之称烈，只是一个孝而孝之克永世者，只是一个不忘其亲，若武王念兹文王，陟降庭止，则凡一注想，一动履，自然不敢逾越矣！此善继善述称，逹孝于天下也。
夙夜敬止，是成王之心学，葢武王陟降庭止，凛凛然维此心之敬也；成王知之，夙夜不敢怠忽，荒宁，则其心亦陟降，庭止之心，亦可以永世，克孝矣，故既又致叹曰：于乎皇王，继序思不忘，葢谓继皇王之次序，则当存皇王之心思，即欲顷刻忘焉，有不可得者，此成王自得之心，学古今称守成者，莫有加焉者也，缉熈敬止，原是文王之家传，武王受丹书曰：敬胜怠者吉，周公演易曰：君子敬以直内，成王曰：夙夜敬止，其渊源亦深矣哉！
帝王之统之，相传如四时之代禅者然，故称继序于乎？皇王继序，思不忘言，当如此其致思，乃可为永世之孝子乃可绍，皇王之统序也。
访予落止，率时昭考，于乎悠哉？朕未有艾，将予就之，继犹判涣，维予小子，未堪家多难，绍庭上下，陟降厥家，休矣皇考，以保明其身。
诗序嗣王谋于庙也
落何以训始？凡人初歴事必先讨求个下落，故训访落，爲谋之于始，朕未有艾工夫未竟而不能到也；凡人到得彼处，然后可率而由之，不能到，如何可率由得。
将予就之者，予将亲就而与爲一也，继犹判涣者工夫尚未纯，一有间断，也有间断，则从此便，判涣不相合矣，易曰：继之者善也，继则安，有判涣哉？但工夫稍不相贯，而有间，是亦继之。功未至耳。
人君治天下，要在保明其身保其身，然后可以安天下，明其身，然后可以照天下，继犹判涣，则其身尚犹有踈漏处尚犹有障蔽处，维是绍庭，上下而庭与之俱，陟降在家，而家与之俱斯，其继之者无一毫之间断，无一毫之踈漏障蔽处，斯可以克家而承皇王之綂绪耳，成王自知其未艾，自知其判涣，必绍庭陟降，以保明其身，此何等学问？何等工夫？何等造诣？文王陟降，在帝左右，此文之所以为文，念兹皇祖，陟降庭止，此武之所以为武，绍庭上下，陟降厥家，此成之所以为成。
敬之敬之，天维显思，命不易哉！无曰高高在上，陟降厥士，日监在兹，维予小子，不聦敬止，日就月将，学有缉熈于光明，佛时仔肩，示我显德行。
诗序羣臣进戒嗣王也
此篇以敬字为主首节云：敬之敬之，次节云，不聦敬止，正其相照应处。
天维显，思二句一串，下无曰高，高在上三句，正言显思之，可畏而保命之，必以敬也。
士不必作事字解，士者，丈夫之通称也。曰：陟降厥士，日监在兹，真令人凛然，无敢少肆矣！不聦即不明意，此诗与前二篇，一曰念兹，皇祖陟降庭止，一曰绍庭，上下陟降在家，此曰陟降厥士，日监在兹，一陟一降，皆天命祖考之监临，奈何？其敢弗敬。
就就而亲之也。将将而进之也，参上篇，将予就之，继犹判涣防，便见其日就月将处。
圣愚皆具，此明徳也而或昏或明之大别者，无他维，此心之存否何如耳！成王日就月将，学有此缉，熈之实功，则此心常存，而日造于光明之域矣，此成王之实，落自得处，故言之真切，如此【阙】。
人君于家为宗子天为天子佛【阙】
亻从子曰佛时仔者谓吾人一【阙】
天之子宗之子所任之艰钜自【阙】
字解
徳行上着一显字者何？凡徳行皆从光明中发，出最昭著最显明，不可抑遏者举，此显徳行示我将，与我心之光明，相触发而肩，任之艰钜，其可以克堪矣，此全赖其身之承任者，故曰：佛时仔肩，示我显徳行成王既有此缉，熈之心学，又佛时仔肩显徳行之，昭示分明，出王游衍之与天俱也，而何畏命之难保哉？所以称成周守成之令主。
予其惩而毖后患，莫予荓蜂，自求辛螫，肇允彼桃虫，拚飞维鸟，未堪家多难，予又集于蓼。
诗序嗣王求助也，成王经管，蔡之变，此心益加惩创而谨毖焉，故求助之词若此。
语云：蜂虿有毒，□蜂必取其辛螫矣，莫予自求云者，惩创之意也，桃虫小鸟而终大可信，以为小而忽之乎？肇允拚飞云者，亦惩创之意也，惩皆在小而毖后患，故称小毖。
管，蔡至戚也，而毒螫王家，成王不可以显言者，故以□蜂桃虫喻至曰：未堪家多难，予又集于蓼，则其情见乎辞矣。
书曰：必有备，有备无患，易曰：君子以思患而豫防之，皆言后患之，当毖也，而其机在惩之一字，惩则知所戒而后患弭矣，孟子曰：人恒过，然后能改，语曰：遭一蹶者，得一便经一过者，长一识，正是此意。
载芟载柞，其耕泽，泽千耦其耘，徂隰徂畛，侯主侯伯，侯亚侯旅，侯疆侯以有嗿其馌，思媚其妇，有依其士，有略其耜，俶载南畆，播厥百谷，实函斯活，驿驿其逹，有厌其杰，厌厌其苖，緜緜其麃载获济济，有实其积，万亿及秭爲酒爲醴，烝畀祖妣，以洽百礼，有飶其香，邦家之光，有椒其馨，胡考之宁，匪且有且，匪今斯今，振古如兹，诗序春借田而祈社稷也。
田间去草与木，则其耕顺利而无阻塞矣。泽泽者，顺利之谓也，此出一耕字。
千耦其耘，是周法之通力，合作处此出，一耘字侯众也，防千耦其耘，则凡耕耘之家，有主有伯，有亚，有旅有疆，有以无不勤于其事矣，故下一侯字，载芟载柞，至俶载南，畆是泛言其农之耕耘，饷馌事，播厥百谷至万亿，及秭是序，言其稼之始，播以及于收，积事为酒，为醴，至胡考之，休是极言其用之祭祀，賔客共养事，匪且一节则称述，自古有年，以见先农田祖方社之功之不可诬也。
有嗿其馌四句是备叙其中之有此，景象耳，所谓诗中有画。
有依其士，士字即甫田篇，烝我髦士，士字葢髦士，虽在农夫中而彼所事，事必有可以导人者，故下有依其士句言，其间有依此士以力作者。
播是播谷实，于其地也，故继云实函斯活，谷实，含地之生气有活意，则渐逹矣，故继云驿，驿其逹逹之中有受气，足而先长者，故继云有厌其杰及其时，则皆厌足而苖勃然兴矣，故继云厌厌其苖，苖盛则渐吐，华而麃之，发不可御矣，故继云緜緜其麃麃秀而且实，则载获济，济矣！有实其积而万亿及秭，可为酒醴之用矣，故其词云云。
函是含地之气，谷与地之气，原相合而无二也；此函字即函三为一之函字。
驿逓之传命，最有序，故谷之始逹也，取此字义云，先时受气之足者？曰：有厌时至，而皆足曰厌，厌緫，是此一字。
苖初放华曰：麃今吴，楚人皆称放麃，葢上文曰活，曰逹，曰杰，曰苖，皆就物生之序，言此时序，当是吐华不应复説到耘上且千耦，其耘前已用力矣，此复待耘耶？
有飶其香四句，通就民家言，乃见丰盈，景象匪且节，注极明。
振古云者如开天辟地之谓
畟畟良耜，俶载南亩，播厥百谷，实函斯活，或来瞻女，载筐及筥，其饟伊黍，其笠伊紏，其鏄斯赵，以薅荼蓼，荼蓼朽止，黍稷茂止，获之挃，挃积之栗栗，其崇如墉，其比如栉，以开百室，百室盈止，妇子宁止，杀时犉牡，有捄其角，以似以续，续古之人。
诗序秋报社稷也，古人享其成，则必思其自故当秋成时，追述春耕，及言冬获之事，极有次第。
或来瞻女者，其妇来省视，而致饟也，乃载筐及筥，而其饟伊黍，是农夫亦贵者之食矣，非丰年，安能有此以薅之，薅即深耕，易耨之耨。
其崇如墉状所积之髙大其比如栉状，所积之聮宻丰年篇云：亦有髙廪上篇云：有实其积而皆云，万亿及秭者，正谓此也。
以开百室有纳，意在开之固，所以纳之也，今起徴粮税皆云开仓，即此意。
其崇如墉，其比如栉，是积其获，以开百室，百室盈止，是积其谷。
百室盈止，妇子宁止，含哺而嬉，鼓腹而游，乃为真太平，景象礼文具，而仓廪虚，民将无以为生也，太平云乎哉！
传曰：社稷之牛角尺，非尺则不中，于牲矣，有捄云者，其角中牲之用，而有取焉者也。
斯干云，似续妣祖，此似续；就是奉祭以承先，然其为此莫知也，古之人自来如此，我亦如此，续行之，究其自则先农，先啬之功，不可诬也，故此为秋报之诗。
丝衣其紑，载弁俅俅，自堂徂基，自羊徂牛，鼐鼎及鼒，兕觥其觩，防酒思柔，不吴不敖，胡考之休。
诗序绎賔尸也，凡祭宗庙之明日，又设祭以寻，昨日之祭，以賔事所祭之尸，曰：绎绎礼轻，使士丝衣爵弁，皆士服也，由衣弁省视，以着卑者之恭顺，则尊者可知，及祭毕，旅酬毫无哗，慢固宜，获寿考之福也，此诗语极有欵序。
自堂徂基，是省器，自羊徂牛，是省牲，鼐鼎及鼒是省，蠲皆将祭时事。
兕觥其觩，设而不用，防酒思柔欵而中礼，且无讙哗，无傲慢，何福之不承。
于铄王师，遵养时晦，时纯熈矣，是用大介，我龙受之，蹻蹻王之造，载用有嗣，实维尔公允师。
诗序告成，大武也，初则遵养继则蹻蹻，何等斟酌？故名酌。
此诗要防二时，字一龙，字一公字，易曰时乗六龙以御天也，云行雨施，天下平也，武王有于铄之师，遵养时晦而不用，何尝有心以取天下哉？维纣无悛心，而天命在周时，已纯熈斯用，大介以爕伐之耳，即是观之，其遵养也，一龙之未受命而跃在渊也，而其用大介也，一龙之既受命，而飞在天也，飞龙在天，则其所规为所创立蹻蹻，然皆王者之制作，此易之所谓大人造也，然则武王岂有一毫自私之心哉？应天顺人，吊民伐罪，此心之公，真有可对于天，日者载用有嗣，不必他法，实维尔此心之公，允师之，庶可仰承乎先志耳。愚谓此诗宜如此防。
上天明命，昭然在周曰纯，熈熈字正与晦字对緫之一时耳。
我龙二字极妙，易干之九四曰：或跃在渊，旡咎九五曰飞龙在天，利见大人，圣人原是一个龙，其跃无心也，时可以跃而跃耳，其飞无心也，时可以飞而飞耳，是所谓公天下而无私者也。
易曰：飞龙在天，大人造也，蹻蹻王之造正，此大人之造。
蹻古脚字而从足，从乔有超越，特起意蹻蹻，云者，言所创造歩歩从实起而超越，于今古也。
载用有嗣，不必説到复用征伐，去礼乐刑政，緫是王者之公事，但有嗣而用之者一，维秉，此大公之心，允师武王之所为耳，或曰，载用有嗣，顶上説此个王之造真可垂之于后嗣，实维尔一，防公心，允得用师之道也，前后二师字相照，应亦有理。
绥万邦，屡丰年，天命匪解，桓桓武王，保有厥士，于以四方，克定厥家，于昭于天，皇以间之。
诗序讲武，类祃也，言武王当日行，武类于上帝，祃于所征之地，后人追述其事，而为此歌。
大军之后，必有防年杀气之所于也，武王之师，全是抚绥，万邦而和气，昭升于其上，故屡赐之，丰年之庆，此便是天命之匪解处。
乱臣十人，既用之戡，祸乱而复命之，绥太平此，保有厥士，于以四方，克定厥家处。
皇以间之间，字照书，多方有邦间之间，字似作代字解，但当是时武王业已代商为天子矣，而更何代哉？愚谓此间字即间气间值间字，葢武王戡定祸乱，天命既已攸属，而任贤使能，制礼作乐，开万世之太平，又有此非常之功，徳皇皇上帝，亦以非常之宠绥之，有特异于他受命者，是所谓皇以间之也，敢问髙明
文王旣勤止，我应受之，敷时绎思，我徂维求定，时周之命于绎思。
诗序大封于庙也，武王体文王之意，大封功臣，故有此诗。
酌之篇曰：我龙受之子孙，我武王也，此云我应受之，武王自我也，读诗，要知一诗之所主。
读此篇注不能解，愚逆诗，意是武王之词，武王若曰：文王既勤劳天下，则其志其事，皆我之所应，承受者举时所绎思之，功臣与徃平定天下，非文王之意乎？锡之封赏，以敷布之，我与共徃维求天下之安，定是在周，今日之命，有不容己者，而要非以行私也，亦体文王之意，就时所绎思者而敷布之耳，故前云敷时绎思，我徂维求定，后云：时周之命于绎思，以收缴我，应受之之意，未知是否？敢正髙明。
勤止上着一既字，见得前人既如此，我应得如此，承受之敷时，绎思而我徂维求定，才完缴，得一既字，敷时绎思，时字最重，文王平日任人以图治，全是与时偕行，而求天下之安定，故当时绎思文王而并绎思，其功臣也，今武王敷其绎思，而徂维求定，则封赏之命，虽出武王，而实是当时人心之所共欲者，故曰，时周之命于绎思，前后二时，字正相应。
于皇时周，陟其髙山嶞山乔岳，允犹翕河，敷天之下，裒时之对，时周之命。
诗序廵守而祀四岳河海也
武王新受命，当时天下皆想望其新政，故廵狩方岳，觐诸侯以对答之通诗，重在裒时之对一句上，于皇二句是起语，嶞山二句是廵狩之行，敷天二句是廵狩之意，时周一句，应首语。
凡廵狩必登山以柴望故首云陟其髙山
时所瞻望于我，后者众矣，至一岳即朝一方之诸侯，聚一方之民人，而考其制度，正其风俗，若虞典之所载焉，四方之人，心有不快，然于瞻仰之下乎？此之谓裒时之对。
上篇敷时，绎思此篇，裒时之对，皆当时人心之所共欲者，故不独曰：周之命，皆曰：时周之命，要细玩上篇二时字，此篇三时字。
重订诗经疑问卷十一
钦定四库全书
重订诗经疑问卷十二
明 姚舜牧 撰
鲁颂
駉駉牡马，在坰之野，薄言駉者，有驈有皇，有骊有黄，以车彭彭，思无疆，思马斯臧。
駉駉牡马，在坰之野，薄言駉者，有骓有駓，有骍有骐，以车伾，伾思无期，思马斯才。
駉駉牡马，在坰之野，薄言駉者，有驒有骆，有駵有雒，以车绎绎思无斁，思马斯作。
駉駉牡马，在坰之野，薄言駉者，有骃有騢，有驔有鱼，以车祛祛，思无邪，思马斯徂。
此篇诗只重在思无疆，无期无斁，无邪数字上，次要防斯臧，斯才斯作，斯徂数字，又次防彭彭，伾，伾绎绎，祛祛数字，其驈皇骊黄骓駓骍，骐等不过举，其种种有此类，皆可以应上，襄之选耳，非各注定不可移易者。
以车之，以是左右之意，言此车不可无此马也。思无疆，不専牧马一节，凡公之君，国子民尽，人与物无不极，其思虑而图谋之逺真有无疆域之可限者，即马一节观之，而皆驯良可御，若随所思而俱臧焉，斯可见其略矣，语意即卫文公秉心塞渊，而騋牝三千者。
思马思字与无思不服，思字同马实，无思而若与其思相应者，然故下字如此。
注僖公牧马之盛，由其立心之逺极佳，又按秉心塞渊，注云：人操心诚实而渊深，则无所为而不成？此云人致思深逺而不苟则无所为而不善，此注之极有见者。
彭彭言其盛，埋照下一臧，字伾伾，言其任，埋照下一才，字绎绎，言其行埋照下，一作字，祛祛，言其行之状，埋照下，一徂字。
无疆，是思之逺无期是思之久无斁，是思之勤无邪，是思之正，然思必归于正，然后已。
易曰：牝马地类，行地无疆，马之臧者，其行无疆，故应上无疆字，骥虽不称力而有材力者能耐久，故应上无期字，易广八卦传于坎，曰：爲足为作足，马之作足者，其行无止息，故应上无斁字，徂者徃也，马之善徂者，不失其驰，故应上无邪字。
臧才作徂虽分説而必兼有焉乃称良马
防云礼，诸侯六闲，马有四种，此诗首良马，朝祀所乗故云彭彭，见其有力，有容也，次戎马，齐力尚强，故云伾，伾见其有力也，三田马齐足，尚疾故云绎绎，见其善走也，卒言驽马，主给杂使贵肥徤故云祛祛，见其强徤也，亦有据。
有駜有駜，駜彼乘黄，夙夜在公，在公明明，振振鹭，鹭于下，鼓咽咽，醉言舞，于胥乐兮。
有駜有駜，駜彼乘牡，夙夜在公，在公饮酒，振振鹭，鹭于飞，鼓咽咽，醉言归，于胥乐兮。
有駜有駜，駜彼乘駽，夙夜在公，在公载燕，自今以始歳其有君子有谷，诒孙子，于胥乐兮。
诗序颂僖公君臣之有道也
注燕饮而颂祷一而字下得妙
诗夲燕饮而章，内都着，夙夜在公，句首章，更着在公，明明句见，君臣所先图者，在国家之几务，而政有余暇，然后燕以乐且醉，言舞即言归，而所祝愿维在有年，以恵我生民，有谷以诒我，孙子真是善，颂善祷明，明训辨治也，极当。
醉言舞，于胥乐兮，是形容其醉之自得处非屡舞，僊僊之舞也，湛露云不醉，无归此云，醉言归，可谓不继以淫者矣。
有年，是国家第一事，故春秋谨书之，甫田篇亦云：自古有年。
凡人有一善，其子孙必则而效之，敬明其徳允文允武，是鲁侯所当自朂，以诒其孙子者。
思乐泮水，薄采其芹，鲁侯戾止，言观其旂，其旂笩笩，鸾声哕哕，无小无大，从公于迈。
思乐泮水，薄采其藻，鲁侯戾止，其马蹻蹻，其马蹻蹻，其音昭昭，载色载笑，匪怒伊教。
思乐泮水，薄采其茆，鲁侯戾止，在泮饮酒，旣饮防酒，永锡难老，顺彼长道，屈此羣丑。
穆穆鲁侯，敬明其德，敬愼威仪，维民之则，允文允武，昭假烈祖，靡有不孝，自求伊祜。
明明鲁侯，克明其德，旣作泮宫，淮夷攸服，矫矫虎臣，在泮献馘，淑问如臯，陶在泮献囚。
济济多士，克广德心，桓桓于征，狄彼东南，烝烝皇皇，不吴不扬，不吿于讻，在泮献功。
角弓其觩，束矢其搜，戎车孔博，徒御无斁，旣克淮夷，孔淑不逆，式固尔犹，淮夷卒获。
翩彼飞鸮，集于泮林，食我桑黮，懐我好音，憬彼淮夷，来献其琛，元象齿，大赂南金。
诗序颂僖公能脩泮宫也
注此饮于泮宫，而颂祷之词，谓征淮夷，皆未然，事愚不敢爲信，閟宫泮水，其词固多夸美，而其事亦必有因，如初无此事，而曰桓桓于征，狄彼东南，既克淮夷，憬彼淮夷，恐当时即为夸大，语未必若斯之甚也！且此泮宫之饮，何为哉？意当时方脩泮宫而偶值淮夷之防，饮至于斯，故作诗以张大之耳，其指固不在饮酒而颂祷也。
观首三章，思乐二字，便见当时必有大庆，而士民思乐观之，非止为饮而已者。
无小无大，从公于迈，是言随从者之众也？然必从得人之欢心来。
首章止言其旂之笩笩，鸾声之哕哕，无小无大，从公于迈而已，次章不独言其马之蹻蹻，且及其音之，昭昭见其乐道，好贤之声，闻已昭著于其外，而且载色载笑，和顔色以接引之，而使尽入于教育之中，此方是王公建学作人之意。
三章曰：既饮防酒，永锡难老矣，又曰：顺彼长道，屈此羣丑者何？葢学校之设，非徒虗文之崇餙而已也，内明礼义，以薰淑乎民心，外宣文教，以威服乎方国，顺彼常久，可行之道，自治而治人则不独顺治其内而化诲，懐服将举，此方国之羣丑而尽，屈服之者，此公之能事也，故此特言之，而下文方举淮夷事。
或曰：此羣丑只指鲁众言，礼，孔子告哀公曰：君之所爲百姓之所从也，能顺天道，羣丑，有不服乎？其证也是不然，学校所以教之也，非屈之也，上章云：匪怒伊教，则教之事已举矣，何事于屈乎？而况乎下有淮夷之事也。
长道是常久可行之道与大道稍别
顺彼长道，必自明明徳始故承説敬明其徳敬明云者，一敬以明其明徳者也故下文云克明其徳克广徳心此句在通诗，为极重。
敬慎威仪，是敬眀其徳之要务故，特指言之，抑之篇亦云：敬慎威仪，维民之则。
文武守邦是祖考，望后人之至意，故云允文允武，昭假烈祖，非必其祭时，始昭假之也。
靡有不孝，言所为皆承先继志，而无不孝也；故曰：自求伊祜。
穆穆节虽似分，则民格祖二事，然意实一串，统由敬明其徳来照下章，克明其徳自见得。
上欲其敬明徳故下穆穆，字此着，其克明徳故下明明字。
明明鲁侯，四句正照前，顺彼长道，屈此羣丑二句，献馘献囚，是释奠于学事，而矫矫虎臣，淑问如臯陶，则夸大之辞也。
味克广徳心一语鲁征淮夷，只是脩文徳以威之云尔。
在泮献馘，在泮献囚，在泮献功，并下集于泮林，皆行文防缀语。
上已云：桓桓于征，狄彼东南，而在泮献功矣，此复云角弓其觩，束矢其搜，戎车孔博徒，御无斁者，非复张大，其于征之威也，言鲁国常有此，而常可为淮夷之备也，故既克淮夷，孔淑不逆下，接式固，尔犹淮夷，卒获正言，其克明徳于上整此备于下而审固其谋猷，可屈服，此淮夷，而求无后患也，所谓顺彼长道，屈此羣丑者葢如此。
式固尔，犹句极重，淮夷之于鲁，非一世之患也，所从来久矣，思所为备，如上文所云而又加固慎焉，庶可以永服其心而无复反侧也。
曰孔淑不逆可见诚服于其徳矣
飞鸮恶鸟也，而集于泮林，食我桑黮，懐我好音见，淮夷亦在我，化诲懐服之内也。
凡夷方所贡，曰献琛，元象齿，大赂南金，非淮夷所产而备举之者，见方物之毕，献也，亦夸大之意。
閟宫有侐，实实枚枚，赫赫姜嫄，其徳不回，上帝是依，无灾无害，弥月不迟，是生后稷，降之百福，黍稷重穋，稙稺菽麦，奄有下国，俾民稼穑，有稷有黍，有稻有秬，奄有下土，纉禹之绪。
后稷之孙，实维大王，居岐之阳，实始翦商，至于文武纉大王之绪，致天之届，于牧之野，无贰无虞，上帝临女，敦商之旅，克咸厥功，王曰：叔父建尔元子，俾侯于鲁，大啓尔宇爲周室辅。
乃命鲁公俾侯于东，锡之山川，土田附庸，周公之孙，庄公之子，龙旂承祀，六辔耳耳，春秋匪解，享祀不忒，皇皇后帝，皇祖后稷，享以骍牺是，飨是冝降福旣多，周公皇祖，亦其福女。
秋而载尝夏而楅衡，白牡骍刚，牺尊将将毛炰胾，羮笾豆大房，万舞洋洋，孝孙有庆，俾尔炽而昌，俾尔寿而臧，保彼东方，鲁邦是常，不亏不崩，不震不腾，三寿作朋，如冈如陵。
公车千乘，朱英緑縢，二矛重弓，公徒三万，贝胄朱綅，烝徒增增，戎狄是膺，荆舒是惩，则莫我敢承，俾尔昌而炽，俾尔寿而富，黄髪台背寿胥与试，俾尔昌而大，俾尔耆而艾，万有千嵗眉寿无有害。
防山岩岩，鲁邦所詹，奄有蒙，遂荒大东，至于海邦，淮夷来同，莫不率从，鲁侯之功。
保有鳬绎，遂荒徐宅，至于海邦，淮夷蛮貊，及彼南夷，莫不率从，莫敢不诺。鲁侯是若。
天锡公纯嘏，眉寿保鲁，居常与许复周公之宇，鲁侯燕喜，令妻寿母，宜大夫庶士，邦国是有旣，多受祉，黄髪儿齿。
徂来之松，新甫之栢，是断是度，是寻是尺，松桷有舄，路寝孔硕，新庙奕奕，奚斯所作，孔曼且硕，万民是，若诗序颂，僖公能复周公之宇也，诗缉谓此诗止爲僖公能修寝庙，张大其事，而爲颂祷之辞序，葢摘其中复周公之宇，一语耳。
閟宫鲁庙也，成王未尝赐周公，天子礼乐，唯鲁后世谓周公尝有居摄一事，谓可用天子礼乐也，而僭之三家，因谓：皆周公之后也，则皆可用，天子礼乐也，而歌雍舞佾肆无忌惮，故孔子深讥切之，而于此时存閟宫之诗，葢春秋之意也，及按诗传云：僖公八年，始用郊禘，史克赋閟，则礼记明堂位云，成王以周公有大勲劳赐伯禽，天子礼乐，真齐东之谬，説矣敢存此以正其谬。
首章原，周之所自始，次章叙周公之所由，封三章叙，周公受封，而歳举郊庙之祀，四章叙鲁用天子之礼乐而获，庆之多五章，叙鲁有攘荆蛮之功，而受祭之福，六章，七章，又叙其有淮，徐之功，八章又大叙其保，鲁受福之多，以见寝庙之当新九章，则叙其所以新寝庙者，以应首章，开端之语，其章法语脉极贯串，而聮络要细细体防。
曰：閟宫有侐，便见有庙有寝，深邃而清严，降之百福，即如牛羊腓字之防，伐平林鸟覆，翼之等事。
后稷有相之道，徧天下，天下之稼皆其稼，便天下之土皆其土，故云：奄有下土。
禹稷之功相爲终始无稷，则禹平水土，何益无禹！则稷之教稼穑，何施故云纉禹之绪。
太王无翦商之心，而肇基王，迹其行事，若有翦焉者也，故鲁人不讳言之，或曰翦断也，商命若自此断截也。
天意欲至于此，文武随天意之所至而至之是谓致天之届。
克咸厥功注周公亦与焉句极有见
大啓尔宇，是开其国也，非作其家也，后章复周公之宇，正照此。
爲周室辅，欲其世鲁而与周同其休也，辅意轻王曰：叔父四句是道，其欲封之意，乃命鲁公四句是实行，侯封之典。
山曰蒙，鳬绎川曰：沂、汶，洙泗土田，曰灌隂常许附庸曰：颛防句须。
孙之又孙总曰孙故僖公曰周公之孙
龙旂承祀，二句虽似郊，春秋匪懈二句，虽似庙而实皆有之，且细玩皇皇后帝，皇祖后稷云，云似还主，郊祀一邉，其曰周公，皇祖亦其福，女葢谓周公亦体后，帝后稷之心，而福之也。
龙旂以下，通在郊上看，春秋二字，只作歳时解周公亦皇祖也，因上称皇祖后稷，故此称周公，皇祖耳。
秋而载尝节専指閟宫之祭，言白牡骍刚，至笾豆大房，是天子之礼，万舞洋洋，是天子之乐。
俾尔炽而昌以下，是周公飨其祭而福之也，炽而昌，指其业所统承寿而臧，指其身所享受，保彼东方，鲁邦是常云云，又申言其炽，而昌寿而臧处。
閟宫爲祀，周公作故，孝孙有庆，下极言其降福之多，下章昌而炽昌而大总申其所谓，炽而昌也，黄髪台背万有千嵗眉寿无有害黄髪儿齿总申，其所谓寿而臧也，奄有蒙，保有鳬绎，眉寿保鲁邦国，是有总申，其所谓保彼东方，鲁邦是常也，淮夷来同，南夷率从，居常与许复周公之宇，总申其所谓，不亏不崩，不震不腾也，寿胥与试，宜大夫庶士，则所谓三寿作朋如冈，如陵者不外是焉，緫之则言祭閟宫，受福之多，寝庙不可以不新也。读诗者要识得此意。
炽有火炎，意昌有日新意，炎且日新，曰：炽而昌，下文云：遂荒大东，至于海邦，遂荒徐宅，至于海邦，正其炎，且日新者。
有寿而不臧者，必其徳足以凝命曰寿而昌，书曰：考终命曰：攸好徳。
防七章二保字便见保有东方鲁邦是常
常侵于齐，许假于郑，淮夷震惊，徐方绎骚，此便是其亏，崩震腾处，故下章云：居常与许，淮夷来同，遂荒徐宅。
三寿作三卿，岂以此三卿有三，事之任福国而寿民也耶？当僖公时有季友文仲，其人三寿作朋，寿胥与试，或谓是与。
如冈如陵，即国家安于磐石，防山而四维之意，朱英餙矛，緑縢约弓，皆载于车上，秦小戎，厹矛沃錞，竹闭绲縢，亦车上弓矛之餙。
徒各有胄而饰以贝，綅以朱则军容之极盛者，戎狄是膺，三句下复出，俾尔昌而炽寿而富等语，正见其膺惩之，莫御处皆神祜之所在也，如此方与上文爲有情且见是閟宫之诗，观八章首云：天钖公纯嘏自见得。
昌而炽，与上文只倒得一下，昌而大，则言其炽之日益光大也。
寿而富之，富；是富盛之富，黄髪台背正言其寿而富也，寿胥与试试字，即用字不必説到试其才力，此句正与三寿作朋应。
耆而艾是老而日加頥养也，万有千歳，眉寿无有害，正由頥养得之。
遂荒大东，遂荒徐宅，二荒字，即豳居允荒，大王荒之之荒，言由此开荒而日充拓之也。
鲁邦所詹，詹字义与専字同言鲁邦，専倚此以立国，故称重于天下也。
鲁侯是，若语意与末章万民，是若语意同，言此是鲁侯之意，而今得如其愿也，如其意曰：若
天钖公纯嘏，句是血脉提掇语，初时说祭之受福，乃一向説开去了，须着此一语，以提醒见得此个是神之福，祜庙寝，诚不可以不新也。凡看书，须于此理防，乃得其章防。
或曰：此申前郊祭之福，故用一天字，曰：非也，天与神一也。天保篇，一向説天而归説神之的矣，则此篇论庙祀而下，一天字何害哉？况眉寿保鲁云云，与前黄髪台背云云，初无二意。正不必其拘泥也，而况此诗専爲閟宫作哉。
天钖公纯嘏，节分两截，上四句一气説下言多历年所，保此东土，复此侵地，而完周公之旧物，此天以纯嘏，钖鲁侯，下六句亦一气説下言鲁侯，燕喜，有令妻寿母以和于家冝大夫庶士以和于朝，而邦国是有以保其封，今既多受祉，黄髪儿齿之寿徴见焉则纯嘏之钖，鲁侯葢以身享承之矣，寝庙之作，其可已乎哉？此下着徂来之松，一节。
常见侵于齐，许假璧于郑，想当时有归服之意，故诗人称之。
燕喜二字当就平日之安享言，则下文既多受祉，説得去。
曰：令妻寿母，便见其燕喜于家曰冝大夫庶士，便见其燕喜于朝曰：邦国是有，便见其燕喜于国，既多受祉，则承上眉寿，保鲁三句言，故着黄髪儿齿句见今已有眉寿之徴则保鲁而居，常与许复周公之宇，固其所必然者，如此看，较辞不重复，而语有下落，当时僖公曾从齐桓公伐楚，又曾郤淮夷，故诗人以此颂之，常与许犹未复，故诗人以此祷之。
松柏取之名山而断之，斧斤度之防墨，量之寻尺，皆制作之所不可已者，松桷之有舄，则举其一，以例其余也。
寝以藏衣冠，其制贵深严，而敦宻庙以奉祭祀，其制贵宏，厰而轩翔，故一曰孔硕，一曰奕奕。
万民是若者，若万民之心也，国家一工役，与民心相宜，协此方是人君之举动。
商颂
猗与那与？置我鞉鼓，奏鼓简简，衎我烈祖，汤孙奏假，绥我思成，鞉鼓渊渊，嘒嘒管声，旣和且平，依我磬声，于赫汤孙，穆穆厥声，庸鼓有斁，万舞有奕，我有嘉客，亦不夷怿，自古在昔，先民有作，温恭朝夕，执事有恪，顾予烝尝，汤孙之将。
诗序祀成汤也
虽説商人尚声，先奏乐后，迎牲致祭，时亦伐鞉鼓，合管声以依磬声，然所以感格处，全在此心之诚敬，故下篇云：鬷假无言，而此篇亦云，于赫汤孙，穆穆厥声，曰穆穆，葢言无声之可闻也，观四节云，温恭朝夕，执事有恪，则所为奏，假者从可想矣，不是之察，而但曰商人尚声，恐非善读诗者。
鞉鼓，是大小二鼓，置我鞉鼓，言其多乐之陈设也，故首云：猗与那与。
奏鼓简简，止是鼓不兼鞉，下鞉鼓渊渊，方兼奏，看简简渊，渊自见得，今将举祭行礼，时亦先奏鼓，三阕，岂亦殷礼之遗与。
想汤孙奏假，绥我思成，光景抑何等？凝神定思，岂専在乐而非乐，不足以绥之，故伐鞉鼓，合管声以依磬声，然其实主祭者穆穆，其容而无声之可闻也，故就上乐声而形容之，曰穆穆，其声云尔，説者徒泥声之一字，将此二句，总申上四句曰：声之穆穆云：则吾所未解也。
文王篇云：穆穆文王，维天之命篇云：于穆不已，雝篇云：天子穆穆，皆无声也，此欲以声言将谓此乐声乎何为？缀之汤孙之下，将谓此汤孙之声乎？则鬷假无言，又将出声于何所？此愚不能无辩也。
汤孙奏假，绥我思成，于赫汤孙，穆穆厥声，正相应緫，只是下篇，鬷假无言一句。
礼记说思成语亦好，若细详此二字思成，承上烈祖来，当是思吊伐而成王业之人，此所云绥我思成者，谓汤孙如此其奏，假庶或绥安我思，成王业之人也，下篇赉我思成者，谓清酒若是其载酤，庶或宠赉我思，成王业之人也，故一承在衎我烈祖，下一承在申，钖无疆，下敢正髙明。
磬声最清越，而幽逺能辨于他音，他音稍一，乖戾髙下便合不来，必和且平而后能与其声相依附，记曰：石声磬磬以立辨。
伐木云神之聴之，既和且平，声到和平处，然后可悦于鬼神。
照前篇无斁防来斁，有少止意，当是鼓之有节也，庸鼓有斁，万舞有奕，我有嘉客，亦不夷怿，则声与舞合一，非二矣，客与主和，洽无间矣，神其有不歆乎？所谓绥我思成者，葢如此。
汤孙奏假，绥我思成到，我有嘉客，亦不夷怿，这方是衎，于烈祖而緫之，则夲此心之致敬来，故着自古在昔一节。
温恭朝夕，二句一串，下闵马父一叚説得极好通诗，重绥我思成句，而绥我思成，全在此心之恭恪，汤孙之将，将此恭恪焉耳矣。
嗟嗟烈祖，有秩斯祜，申钖无疆，及尔斯所，旣载清酤，赉我思成，亦有和羮，旣戒旣平，鬷假无言，时靡有争，绥我眉寿，黄耉无疆，约軧错衡，八鸾鸧鸧，以假以享，我受命溥将，自天降康，丰年穰穰，来假来飨，降福无疆，顾予烝尝，汤孙之将。
诗序祀中宗也
首节注甚明，及尔斯所，正言及汝中宗也，中宗中兴夲于成汤，故颂始烈祖。
酤与羮皆祭时所躬献者，有次序存焉，故下旣载，亦有字靣。
既载清酤，赉我思成，亦有和羮，既戒既平，緫是秉一诚以对越也，故接鬷假无言，时靡有争句，如此，则祭受其福矣，故着绥我眉寿，黄耉无疆句。
上篇，绥我思成，我所绥也，此赉我思成，神所赉也，时靡有争，夲奏假无言来。
此争字要看得好谓各执其事无相夺伦也
既载节已完，祭事则受福事矣，然所谓有秩斯祜，申钖无疆者，未之尽也，故约軧节，又举助祭，诸侯受命，降康之事以见假，飨之必然，降福之无已，皆是烈祖秩，祜之所遗，此是诗之前后大发明处。
诸侯之助祭，由我受命之溥将也，故此句粘足上三句，然又有起下意，此以见诗词之贯串，而血脉之流通也。
以假以享是人之以来假来飨是神之来
天命鸟，降而生商，宅殷土芒芒，古帝命武汤，正域彼四方，方命厥后，奄有九有，商之先后，受命不殆，在武丁孙子，武丁孙子，武王靡不胜，龙旂十乘，大糦是承，邦畿千里，维民所止，肇域彼四海，四海来假，来假祈祈，景员维河，殷受命咸宜，百禄是何。
诗序祀髙宗也祀髙宗而先祖徳谓其中兴不坠先烈也。
商之祀，开于契，成于汤中，兴于武丁，而实皆天之命也，故此诗序颂之语脉吃，在数命字上。
天命鸟，降而生商，即维岳降神，生甫及申意，葢谓天命降生此契，时在鸟至之日，简狄祈郊禖而得之者，后世附防其説曰吞鳦卵而生契，可笑也，古者立郊禖，其礼以鸟至之日，用大牢祀，天子亲徃后率九嫔御，此诗所谓天命鸟降而生南也，或者乃谓简狄吞，鳦卵而生契，故其后郊禖，必于鸟之日，嗟乎！稷与契同时人也。克禋克祀，以弗无子，后稷之母之祀，非亦以鸟至之日耶？岂契生于稷之前，稷之母始见此异，而后祀耶？履帝武曰：履巨迹，命鸟曰吞，鳦卵千古不经之谈，可载之经，以诏后世耶？
生商云者，言商之统，系皆自此其生出也，与厥初生民，同。
宅殷土芒芒是契初受封事
天命生契，生商契，就是商之古帝，古帝命汤正域四方，即是帝天之命，故承説方命厥后，奄有九有，厥后指成汤，自成汤以后，武丁以前诸先后皆承天命矣，而中衰几殆，所赖以不殆者，在武丁为人之孙，子尽继述之孝也，故承説在武丁孙子，又承説武丁之武，靡所不胜，而世莫不承，肇域彼四海，于汤正域彼四方，先后其重光也，此为祀武丁之诗。
正字虽作治字解，然有始字，意在域彼四方，以四方为域也，下文肇域彼四海，正照此一句。
命武汤，正域四方，则此方即命之，成汤也，故云：奄有九有。
武丁孙子，非武丁之孙子也，武丁即是孙子细，体此口气，似今説某人家如此，基业全在这某人孙子身上一般。
朱子将袭汤号释武王二字极当
防挞彼殷武篇便见其靡不胜处
龙旂二句，甚言诸侯服从之多耳，不重在祭上，邦畿千里，维民所止，言生齿蕃衍，而居处于京师者甚众，且多也，若谓民之所止不过千里，则失诗人之语意矣。
肇字虽作开字解，亦有始字，意在再造者之功，与开创者同。
四海来假云云，言辐辏归命于天子甚众，且多而随景山以辐，贠直到于大河也。
殷受命，咸宜正应，前数命字契，率履不越，宜受命宅殷，土汤圣敬日跻，宜受命正四方，武丁恭黙，思道宜受命域四海，此其福祉之积，申钖无疆，而百禄之，是何也？何负荷也。
濬哲维商，长发其祥，洪水芒芒，禹敷下土方外，大国是疆幅，旣长，有娀方将，帝立子生商。
王桓拨受小国是逹，受大国是逹，率履不越，遂视旣发，相土烈烈，海外有截。
帝命不违，至于汤齐，汤降不迟，圣敬日跻，昭假迟迟，上帝是祗，帝命式于九围。
受小球大球，爲下国缀旒，何天之休？不竞不絿，不刚不柔，敷政优优，百禄是遒。
受小共大共，爲下国骏厖，何天之龙？敷奏其勇，不震不动，不戁不竦，百禄是緫。
武王载斾，有防秉钺，如火烈烈，则莫我敢曷，苞有三蘖，莫遂莫逹，九有有截，韦顾旣伐，昆吾夏桀、
昔在中叶，有震且业，允也，天子降于卿士，实维阿衡，实左右商王。
诗序大禘也
商世但称成汤而不知自契始，故开首説濬哲维商，长发其祥，见世有明徳而发祥之甚，逺也。
要説契之教化，继神禹平治之功，敷于四海，故先从洪水芒芒，説起。
方将云者，谓其势将向于昌大也，将字不得，即解作大字。
桓拨之，拨即拨乱反正之拨逸，居无教，则近于禽兽，尽力于明伦之教，拨乱而反之，正其桓如何？
受小国，大国受字即归，斯受之之受言，举小大之国皆归之，翕受中，皆教以人伦，而使无不通也。
率履不越，正是契之身教处，以身教者从，故当时之民，视契之所履，无有不啓动，其良心而归于教育者，故曰：遂视旣发到，遂视既发，才见其拨正之功，才见其桓，拨之实。
相土烈烈是言其能光大而恢廓也
帝命不违，夲帝立于生商来，已非一日矣，而至于汤天命，一时齐防，故汤降生也，若稷之弥月，不迟焉，乃汤则唯知栗栗焉，以承上帝，此帝命式于九围也，不违，至于不迟，字面冝细体綂在，帝命上説圣敬以下，则汤之所以承帝命者，前后二帝，命字照防，自见得千圣相传，只一个敬字，汤以义制事，以礼制心，如下文行政用武，皆夲此心之栗栗来，故其敬称圣敬，敬则日益收敛，日益跻升矣，而汤且持之悠久，维上帝之是祗，宁不益大，当于帝心乎？此帝命式于九围也，圣敬日跻，诗人颂汤之词，而汤不知也，彼知昭假于上帝耳，故复下昭假迟迟，上帝是祗二句。
帝命式于九围，则小球大球，小共大共，无不来归矣，归斯受之，故章首俱提掇，一受字，为下国缀旒，便冝有为天下抚绥的事，故承説何天之休？而敷政优优爲下国，骏厖便冝有为天下驱除的事，故承説何天之龙而敷奏其勇。
爲政有体，但于寛严强弱间调停，而剂量之，使不坠于一偏耳，语曰：大急者，小絶又曰：优游不断，又曰：太刚则折，太柔则废，四者不偏而优优，以敷布之，则天休遍被于下国，而福禄归之矣，故曰敷政优优，百禄是遒，书曰：政贵有恒，优优之谓也，勇非所尚也，而有时乎乗天龙以懐万邦则勇，亦不可废者，但贵乎善用之不张皇而震惊，不生事而摇动，不畏难而戁恐不率，易而竦惧，则其勇所以安天下，非以毒天下，而福禄绥之耳，故曰敷奏其勇，百禄是緫。
龙字不作宠字解，龙飞腾变化，天下之勇莫加焉，故曰何天之龙？敷奏其勇，下文云：武王载斾，有防秉钺，如火烈烈，则莫我敢曷，正敷奏之实也。
政曰敷政勇曰敷奏见皆当周布而使徧也
王者之师，何以如火之烈，子产曰：水柔也，人玩而溺之，火刚也，人畏之不可犯，正此烈烈之意，莫我敢曷，莫敢谁？何也？
武汤载斾秉钺，以诛不义，緫是去暴安天下之民善承帝命，式九围之意。
昔在中叶，二句是追説汤初年事书云：肇我邦于有夏，若苖之有莠，若粟之有秕，小大战战，罔不惧于非辜，是所谓有震且业也。
允矣，天子口气，若曰：信哉，汤为天之子也，故天降予卿士阿衡左右，以定天下也。
大禘禘祖之所自出，故自契以至于汤，歴歴言之而必有配飨于庙者，故及阿衡之功。
帝立子生商，帝命不违，上帝是祗，帝命式于九围，数帝字，命字是语脉下何天之休？何天之龙？允也，天子降于卿士，统是帝命之意。
挞彼殷武，奋伐荆楚，冞入其阻，裒荆之旅，有截其所，汤孙之绪。
维女荆楚，居国南乡，昔有成汤，自彼氐羗，莫敢不来享，莫敢不来，王曰：商是常。
天命多辟，设都于禹之纉歳事来辟勿予祸，适稼穑匪解。
天命降监，下民有严，不僭不滥，不敢怠遑，命于下国，封建厥福。
商邑翼翼，四方之极，赫赫厥声，濯濯厥灵，寿考且宁，以保我后生。
陟彼景山，松栢丸丸，是断是迁，方斵是防，松桷有梴，旅楹有闲，寝成孔安。
诗序云祀高宗也
武丁尝恭黙思道矣，傅说亦尝啓之学，于古训矣，此以挞伐为威者何？盘庚没而殷道衰，荆楚恃其强以外叛，国几不振矣！维是挞伐之，师出而裒其旅，截其所责之以大义而知畏，且令诸侯闻者之皆畏，则此举似亦不可少也，要之，皆从思道学古中出也，所以称中兴之令，主与。
伐而入其阻，裒其旅，截其所方，可以服其心而不二，孔明征南而曰：自此不复反矣！亦此意。
异域亦有人心也，责以大义，而彼自知畏服矣；武丁不独肆其威，又能尽所以化诲怀服，道此方是，王者之师。
天命多辟，节是由平，荆楚之威説到服诸侯处以见中兴之烈。
歳事来辟勿予祸适，但曰：稼穑匪解，则侯职之所重，葢可见矣。王祭不共包茅不贡，其曷以逭？伐哉天命，降监二句，泛説小民之可畏，不僣不滥，以下方着武丁，身上説见其能严乎下民，受天之明命，而大建中兴之福也。
商邑犹旧也，而称翼翼者，岂独在更新之饬哉？维王振于其上，人心自觉改观焉，而都邑始爲天下重耳，且更有声教之，宣威灵之震，寿考令终，以贻子孙无疆之福，故诗人一一指言之，以见中兴之所为极盛也。
陟彼景山节是立庙以安，武丁之神灵也，故曰寝成孔安。
武丁有百世不磨之功宜立百世不迁之庙
重订诗经疑问卷十二