御制题此木轩四书説
云间绩学众，传诸经説方成又説书一刹不容有二佛，此言果可説书欤？
按袁熹书説论者谓其较所作经説为优其中，固不无可节取阅，及孟子以予观于夫子章谓孔子不特春秋之世，不容有二，从是以后，更数千嵗六经四子书，苟未凘灭，亦不得生，如孔子，其人葢犹一刹，不容有二佛也，意在推崇孔子，而儗不于伦，尊之固如是乎？且以释氏语阑入儒书，尤乖説书之体昔，昌黎谓荀大醇而小疵，余谓袁熹此书，乃小醇而大疵耳。
钦定四库全书     经部八
此木轩四书说     四书类
提要
【臣】等谨案此木轩四书说九卷
国朝焦袁熹撰，据其子以敬，以恕所作，凡例袁熹手定者十之六，以敬等掇拾残稿补缀，成编者十之四，故与所作经说，偶有重复，然较经说多，可取其中，强傅古义者，如大学章句中常目在之，自为所在之在，乃从尚书训为察，中庸如鼓瑟琴，即本诗亦但言声和耳，乃以为琴属阳，瑟属隂喻隂阳之和论语，女弗能救，自是匡救，乃引周礼司救注解，为防禁，天将以夫子为木铎自取，觉世之义，乃引明堂位天子，振木铎谓夫子当有天下，达巷党人，本无名氏，乃因史记，有童子二字，指为项，槖虽不免，贤智之过，然其他皆疏理简，明引据典，确间与章句，集注小有出入，要能厘然有当于人心自明以来，讲四书者，多为时文，而设袁熹，是书独能深求于学问，原序称其心，师陆陇其终身不名，不字而不走其门，盖志不近名，宜其言之笃实矣。乾隆四十二年八月恭校上。
总纂官，【臣】纪昀，【臣】陆锡熊，【臣】孙，士毅。
总 校 官 【臣】 陆 费 墀
此木轩四书説原序
四书説九卷云间，焦先生之所着也，乾隆癸亥先生长君以庶常出宰，洪洞呈是书，求为之序，余固素知先生者，受而读之，既卒业，作而叹曰：是又继陆清献而起者也，先生于书无所不窥，而尤致力于六经，四子目之所游，心之所触，不苟同，不苟异有所见，则笔之积年既多，遂成卷帙，观其所论，天人义命之间，是非疑似之际，直截简浄，决不可以丝毫借，盖真得程朱之心印而出之，若不经意，知先生之于道防矣是固当与清献之松阳，讲义并传，而或以坊，肆讲章，徒资举业者，同类而等视之，则大过也，余家毘陵，去云间五百里，而近闻之也详，故知之也，稔先生幼而嗜学，弱冠，即有志圣贤之事，心师清献而不走其门，终其身，不名不字也，孝于亲，友于兄弟，笃于夫妇，朋友，遇人无愚智，必以诚不为一切世俗文饰语，以是自其乡之贤士大夫以至于妇人孺子贩夫贾竖狡黠，顽悍之徒见先生则无有不献，其忱而息其诈者，呜呼，自非有道之士，何以得此于人耶？所説经传义亦有微与程，朱异者而大防所归，则惟程朱是奉，其于经世之学，靡不讲究，特以祖母，母两太夫人夀皆九十而先生又寡兄弟，故宁以縻我身焉，迨两太夫人即世，而先生亦已老矣，终身畎亩，泊如也，余尝闻桐城张少宗伯之称先生也，曰：谓之君子，即是君子谓之学者，即是学者如余，岂足以定先生，特恐后生末学，读其书而不悉其人，则是书亦不能读也，故并具简端，以告夫世之读是书者，先生姓焦氏，讳袁熹，字广期，举康熙，丙子，贤书。
圣祖仁皇帝时尝奉
召以侍亲，不能出居金山县，黄浦之南，故学者称为南浦，先生乾隆八年嵗次癸亥冬月，武进刘于义序。
凡例
一先君子，四书説手录成帙者什之六，其什之四，或在他书，或在散，今并钞入成九卷。
一先君子，自康熙己已，志圣学，大指见刻，陆清献公稿序及所著述志赋中，当时已有论撰，今之所辑，断自康熙，辛巳，迄扵乙夘从手录本以为据也。
一先君子，心如渟水，有触斯动，有见则书，兹之所录，有一意而再三言之者，固以非一时所书，故今以叠见，则意益明显，故惟全同则删小异，则并存之以俟当代，君子折衷焉。
一间有与集注小异，或集注未有明文，而与今刻文异解者，皆载于篇，广异闻，求的义固，学者之事也，唯举业试塲，或不必依用耳。
一间有，但引彼文未自下，语如周礼以宾射之礼，亲故旧朋友云云，周礼疏四月，正雩云云之类，盖博引经籍，以为佐证，则意自明也，故并钞入。
一是编，据先君子，手定纂录，而决疑辨误，多有在时，文跋语者，嗣当搜辑续刋，以补未及。
钦定四库全书
此木轩四书説卷一
举人焦袁熹撰
大学
古之欲明明徳于天下者
主明徳而言则曰：明明徳于天下主，新民言而推本于己身则变，文言自新，其实一也。
太甲曰节
舍人曰：在见物之察也，在为察义，大学注常目在之，谓如两目专注此物，不暂去也。
汤之盘铭曰章
康诰盘铭两章，虽是分释明，新然未尝截然自为疆界，不相参错也，明徳引尧典即是明明徳之止至善而无所不用其极，则又兼自新，新民言之，葢明新而不止于至善，即不成为明，新故两章皆有至善之义，无所不用其极，犹言无所不极，其至尔，非以其极为一物，而君子用之也。
无所不用其极，六字连説语意自明，非以至善为皇极之极，而君子用之也，然其误已久矣，虽归熙甫，钜儒犹不免，亦可怪也。
孔頴逹解礼记，是故君子慎其独也。云：前云：故此云是故者，慎之情深，故加是也。按故与是故随文言之，似若无别，而先儒训义如此，可谓精矣。
诗云邦畿千里章
鸟之为物，至防所知本有限，但知止丘隅，即无复可责，若人为万物之灵，充其性之智，何理不可穷，何事不可尽，而不能求至善所在而止之，是弃其所以贵于物，谓之懵然，无知可矣，曰：不如鸟者，实不如鸟也。
引此诗取其如切如磋，数言而释之，以明明明徳者至于如此，乃为止于至善，而无异于圣人之止矣，非以武公继文王欲人学武公之止，至善也盛徳至善武公足当以否？大学未尝及之。
于戏读如呜呼亦有读戏为嘻者见温公法言注
子曰听讼章
即听讼之，一事而推论所以使无讼者，非上之人有以大畏之，不可则明徳新民相为本末，未有已徳不明而能新其民者，断可识矣。非以刑措不用，为新民之极功，而特建此一章也，夫子使民无讼，通乎大小，无情者不得尽其辞，岂便为王者言之乎？
本即经文物有本末之本，字知即知所先后之知字也，有谓夫子知本者似不了。
所谓诚其意者章
何谓自欺？心中有两个人相似，便是自欺，如揜其不善而着其善为不善者是一个人，要揜著者，又是一个人，总由不能诚以致如此。
如恶恶臭，如好好色，两如字，是如数之，如彼之好恶，必用二十分，此亦用二十分，若欠毫厘，便不得谓之如也；非如似之如也。
两如字，谓如其分数也，与如杀人之罪，如字，同恶恶臭，好好色，必十分，若恶恶好善，有八九分，实中有一二分虚，不可谓之如，便不能自慊也。
揜着之小人，自君子视之，悬隔若天壤，然而重以此为戒者，良由一星之熖，或能燎原，一蚁之穴，殆将荡岳，勿谓胡伤其祸，方长彼之至于斯极者，其初但细微之不谨耳，大传之言，岂是自命！贤圣嗤笑，小人是，盖春氷虎尾，劝戒昭然作嗤笑，防者失之远矣。
曽子言独知之地，即是众所共知，其严如此，胡可弗慎，语意与吾日三省章正同。
上节言小人自欺之，恶不可揜，葢人心惟危，一不致慎，则日欺日伪，至此不难，所谓从恶若崩者，固大可畏也，此君子重以为戒，乃是自警自惕，若谓鉴于外间狼籍，败坏之小人而后知戒，则亦已疎矣，故此节引曽子言，以明独之可畏，有不容不致其慎者，皆君子自警自惕之辞，非谓小人独处之时，指视丛集，备诸若境，为君子所怜悯也，讲家于上节説之不甚分明，故于此节转生，葛藤耳。
人不诚意，则善不实，有诸已不足谓之徳矣，必诚意，乃为有徳而身受其润，不枯悴也。
或疑故君子必诚其意，似若计其功效而为之，不知人心，岂可不广体，岂可不胖？至为切要，有何所疑！
所谓修身章
心有所忿懥，四者未知所忿懥者，属于何事？故以有所言之，如子所雅言，下文诗书礼则，正是所雅言之实也，若以所忿懥，为方所之，所云有忿懥之所恐惧之所，则亦可云雅言之所乎？此于文义不得为无害也。
有所忿懥，则不得其正，谓人心之失其正，必于有所，忿懥等见之，注言不能察此，意在有所，忿懥之下，非谓有所即是不察也，有所忿懥，与下章之，其所亲爱，语势一例，所亲爱者，谓人也，所忿懥者，亦谓事物也；岂得言必无亲爱之人，乃为非辟，则岂得言必无忿懥之事，乃为不失其正乎？是知忿懥之病，不关有所二字，而病处乃在有所之时，讲家以为才，有忿懥之所，便为心病者，非经防也，李安溪之説得之矣。
心不在焉，上言：人心有所忿懥等，则滞于一方，而无以为此心之主宰，视听食息，皆不知所以自检，以此见身之修，不修全系乎心，而欲修身者之先，正心也决矣，有谓有所是有，心之病不在，则是无心之病者，非也，如此，则上言心不得其正，不言身，不可修为，无关于身矣。心忆者忘饥，心忿者忘寒，又仰面贪看，鸟回头错，应人皆切喻也。
有所忿懥等及之，其所亲爱，而辟焉之类，是常人之病，非意既诚，心既正而犹有此失也，在于正修章，则意不诚之事，不须复言，以传文至此，则为意既诚者言之耳。修齐章同例。
所谓齐其家章
释修齐举亲爱，贱恶，五者，仍是心之所发，与正心章，何别乎？葢忿懥四者，但以心之用言不必有所事，为而亲爱，五者则形于威仪，动作之间不止，空有其情而已，故以此为身，不修之事。
身与物接之时最易忽略最要省察
吕氏春秋鲁有恶者，其父出而见商咄曰：商咄不若吾子矣，彼以至美，不如至恶，尤乎爱也，按谚言：人莫知其子之恶，亦当以形貎言之，如苖之硕了，然在目也，子之形貎丑恶，父必不以为嫌，此乃人之至情，而惑溺之状，亦可见矣。
舅犯曰节
亡人无以为宝，仁亲以为宝，据檀弓是舅犯告晋公子，语及公子出答秦使不用此二语也，今人乃以为答，秦使之词，葢失之矣。
不啻若自其口出
凡言不啻者不但如此也，今人于情事不及远者，亦言不啻抑何？率尔若此。
见贤而不能举节
举贤不先者，好之不笃也，退不善不远者，恶之不切也。是其心有系吝，不能自割，所以为未仁。
总注细论条目工夫句
工夫二字，朱子集注亦有之，不知夫字义云何？按魏齐王芳诏当以十九日亲祠，而昨出已见治道，得雨，当复更治，徒弃工夫，据此，则恐是人夫之夫，而其后承用，遂以一切功课，谓之工夫也，未知是否。
中庸
天命之谓性章
书言上帝降于民，左传人受天地之中以生，衷中同义，衷亦训善，葢天地之中，无不善者，是即天命之谓性，而孟子之言性善，所自来也。
有睹有闻，皆心也，此心寂然，一物不交，是为不睹闻之时，非闭目静坐，收视反听之谓也。
未有致中而不致和者，未有和不致而可云致中者，亦未有位而不育，育而不位者，虽是分配，何尝不一以贯之。
君子而时中
孔子云学易无大过者乃时中之谓也
子曰舜其大知也与章
惟不自用之极，而取诸人之尽，斯以为舜之大知，然则矜其小知，而好自用者，其去舜也远矣，学圣人者，必自虚其中，始虚则明亦渐生若彼，不审是非，而惟众情之狥者，亦是蔽于私见，不能虚也。
浅近之言，其中非无至理，舜亦必察而不遗耳，非谓道只在于浅近，迩言正至精至微之处，舍此别求，即非也。若然大禹，臯陶之，陈谟不可谓之浅近，舜反不察之乎？家语孔子为司防，断狱讼，进众议者而问之云云，此即舜之执其两端，用其中于民也。
子曰人皆曰予知章
自谓予知而触刑辟，罹祸患，不可谓之知，然则自谓予知而能择，不能守其不得为知也，与彼何以异乎？自是两种，人一粗而易见，一微而难知，故比例而言耳。非谓离中庸之道，伤性命之情，即与纳罟擭陷阱不殊，而谓之不知也。
子曰天下国家可均也章
辞爵禄，亦是辞之善者，蹈白刃，亦是忠义之事，非是全不当理，但能辞，能蹈而已，虽三者合理，即是中庸之事，然夫子所言，中庸不可能者，正谓寻常日用之间，平平无奇，自有不可能者在耳，不必粘上三事为説也伯夷之清，伊尹之任，桞下之和，揆之中庸，尚不能无间然，岂况凿坏咽，李抉眼，屠肠之辈，而可得相为比，似者不可能谓最不易，至若论语言其愚，不可及也，非谓古今无人及之，性与天道，不可得闻，子贡既得闻矣，深叹其美，故云然耳。大舜顔渊岂非能中庸者乎？若夫贤知愚不肖非太过，即不及，故曰不可能也。
子路问强章
子路学于圣人，亦岂纯是血气用事者，但其气禀有偏，毕竟血气之刚，有余徳义之勇不足，其于仁也；日月至焉，便是勇？不如顔子处。
南方之强，自是寛厚能容之人，故曰君子之道，非谓勾践范蠡之徒，鸷鸟卑伏，一发而制人，更不可当者也。如此，则其防甚于谈笑而起，戈矛者矣，何君子之能近乎？犯而不校，不见可校，真能容物也，不报无道，能忍己恕人也，相去远矣。
不报无道，亦是可以无报者，非谓如兄弟之讐不共国，父母之讐不共戴天，此等皆不报之也，若此等不报，圣人安得曰：君子居之，但其人虽是寛厚，律以圣人言以直报怨之义，则有过厚，而不合者矣，所以不得为君子之强。
不报无道，所谓忍过事，堪喜者近之，是后来亦不复与之校计，非谓忍于今发于后，若范蠡等之所为也，南方风气柔弱，虽柔弱而含忍，是人情所难，故能忍者为强，若柔弱者皆能含忍，则又何足为强？北方大抵刚劲能胜人者，是刚劲之尤，摧彼刚劲，使不得加于我。
君子遵道而行节
半涂而废是他力量去不得了
君子之道费而隐章
君子之道，犹云圣人之道，儒者之道也，天地间只有这个是道，此外皆道其所道耳。
夫妇之愚，可以与知焉，注言居室之间，然中庸之意，似不专指此一事也，且道者谓当然之理也。即以居室言亦谓：夫为倡妇，为随夫稍能，义妇稍能，顺乃为与知与能乎此道耳，固非特牝牡相合，若鸟兽之孶尾，便谓之与知而能行也。
其大无外，其小无内二语，见不韦春秋髙诱注云道在大能大，故无复有外，在小能小，故无复有内按，此固影响揣测之言，然于中庸所谓莫载莫破者，可谓若合符契者也。
夫妇天地，举两端，以包之説者以夫妇施化，是天地之小者，天地化育，是夫妇之大者，一阴一阳，端倪呈露于牀，笫之间而推极于覆载生成之大，皆此道也，此其理固然，然非中庸之本指也。
诗云伐柯伐柯节
以人治人，谓以其人之道，治其人之身，舍道则无可治矣。谓言人不必言道者，非也，犹孟子人无有不善，正以人性皆善，故无有不善耳，谓言人不必言性者，非也，又以人治人专指对已之人而言，谓已身，亦人兼自治，在内者，亦非也。
君子素其位而行章
素富贵四句，葢由易以至难，夷狄患难，皆自得，则无不可处之境矣。然是二者富贵贫贱皆有之，或富贵反为难处，而贫贱差易，此又不可一例论也，自君子处之则无难，无易惟务尽其道，内省不疚，死生祸福，一以视之，蔡邕独断，王仲任云，君子无幸而有不幸，小人有幸而无不幸，按此言甚善，小人徼幸徼而得之，是为幸也。徼而不得身败名裂，是乃小人之当然，非不幸也，非所谓命也。
夫子自论射，子思引言之意，则主君子而言讲者，并谓为然，不知夫子寻常言射，有似君子者，岂不是主君子而言，岂不以君子之道，必当事事，反求诸身，而假射以明之，岂是沾沾论射之道，讲者于此，未之思与。
君子之道辟如行远章
顺父母，非可易言，视和妻子，宜兄弟，自当以髙远属之卑迩髙远以道言不以地言，有何所疑？世人见顺父母，若易者，或父母自俯而从子，未必真能顺也。
有谓父母不可説髙远者是他将髙远二字看，煞了亦縁不认得注中一个意字也。
琴统阳，瑟统隂诗曰如鼓瑟琴喻隂阳和也又琴以禁邪？瑟以塞欲必邪？欲止而后和，不然，则流滛害于和也，昔者长史尝言，相敬如賔，和之至也。
夫微之显节
言道至于鬼神，疑若幽，恍惚难知，然其所以然者，不外一诚而已，中庸特指而言之，以见体道者人心，心无不诚，则盛徳大业皆由此立，不然，则同于幻妄，亦终必亡而已矣，故曰，如此夫如此夫者，意不在于明鬼神，引而不发也，其后数章乃始宣畅厥防，而归于尚防闇然，此学道之本。
子孙保之
元魏孝文帝诏访舜后，获东莱郡民妫苟之，复其家毕世，此诚孝文盛徳之事而孔子称舜子孙保之者，于此犹有征也。
必因其材而笃焉
笃是加厚之义，此句兼培覆者，谓天之有厚，有不厚也，俗説谓覆之亦是笃，只作加字看，谬甚。
故大徳者必受命
有为理弱之説者亦不尽，然毕竟这个理万古，不易大徳，必受命，天何尝辜负孔子来。
壹戎衣而有天下
壹戎衣谓武王自着之也，所谓袀服也，若周之将士则用兵，固不止于一矣。
葬以大夫祭以士
葬以大夫，祭以士于人情，若有未慊者不知，惟父大夫子，士祭用士礼，故父士而子大夫者，祭得用大夫礼，此所谓逹上祀之礼于其下者也，若使子为士矣，而祭仍以大夫苟以狥人到子为大夫，祭虽以大夫而人子所以立身，名推本所生者，亦不见矣。圣人制礼，莫非天然，不易之则，所谓罔违道以干百姓之誉者，于此尤可见也。
脩其祖庙
周礼祀五帝，太宰掌百官之誓戒，与其具脩郑云修扫除粪洒，又宫人掌六寝之修守祧，其庙有司修除之，是知中庸修其祖庙，即此扫除粪洒之事也，非待屋，有损坏而修治之。
序事所以辨贤也
助祭之士，皆经泽宫，选择而后任之，以职事所任，有大小，则才能优劣具见矣，贤谓能于其事，辨贤之大小，非辨其徳行贤与不肖也，然能于其事则徳行之美，亦可以是而知之。
燕毛
燕毛燕字畧读断周礼司仪王燕则诸侯毛
哀公问政章
仪礼百名，以上书于防，不及百名书于方，注名书文，今谓之字，又注尚书三十字，一简之文，服防注左氏云古文篆书，一简八字，按一简字有多少，如仪礼则不得及百字也，凡一简之文，大约多者百字以下乎？无以考之，人之为道，最善行政，犹地之为道，最善发生，夫政也者，树中之，蒲卢也人存政举之易，岂但知敏树之説而已乎？或以上截言人之敏政，下截言政之自敏者，非也，蒲卢虽易生，不得水土之气，其能自生否乎？又以上截泛言政下，以蒲卢比文武之政者，于文意亦未合也。葢本是一屋而説者横分作两间耳。
有杀有等，则礼从此而见，故曰：此礼之所由生也，或以为等杀是礼之所生者，夫等杀也，礼也，非二物也，礼者，天则等杀固生于礼矣，但据此文意，则谓等杀乃礼之所生者，非也。
五性仁义，礼；智，信三徳知仁勇信只是实，此仁义礼知勇，只是强，此知仁不可别为一物，故发强刚毅分明，似勇之徳，然圣人之所以如此者，自是当然之理，是乃所谓义也，若徒曰：勇而已，则如物之有四足者，一足空而不实，有欹倾之患矣。
曰修身也，此曰字与？曰：君臣也同，是夫子指数之词，非谓经言如此经是常，义非方防之比，岂得有文字也，又齐明盛服节，亦是约畧九经之事而言，非方防本文万事之理，万人之治，孰不本于人君之一身，修身之效，不可具举，故以道立言之。
官盛任使，葢举一事言之，修身尊贤之主，所以体貎大臣者，自无不至，若非官盛则于其大者必有所害，无以收不之效，故知不止是养其尊，优之体而已。
官盛指其小者而言，若卿贰重职，或至缺而不补，若明显帝之世者，古今岂多见也。
言事行道，与逹道逹徳九经相表里，非道徳九经之外，又有此四事也，所当豫所当前定者，皆谓诚也。凡事不同，同于先立其诚，谓言事行道须前定，明行者之一，亦须前定者，非也。
言事行道之所以为前定者，其本一而已，只是素裕乎？诚则出之口为言，体之身为行措之天下为事，为道皆取足于此，而无所不当，若以言前定为从言上寻个豫备的道理到行事，道又须各求所谓前定者，则是有多种豫而非所谓一矣。
诚者，天道是性，分固有诚之者，人道言职，分当为惟实理，为天命之本，然故诚之之实功，为人事之当然，若此理非性分固有，则人何用诚之正，使竭智毕力以求诚，亦外铄而已尔。
从容中道，圣人也七字为一句，然考家语云：从容中道，圣人之所以定体也，是知原是两句，而记礼者删，下句中五字耳。
理有浅深，事有难易，故或一或十，或百或千也，若云视人质有优劣，因而功有多少，然则人皆一能已，遂永不施千，设遇百能之人，又将万之始成，百倍于理，似不可通，向谓此义不易，今更思之，圣人此语，只是极言弗措，必要其成乃已。曰已百已千者，申重致意之词耳，不须铢铢，较量苦相駮难，则以一十为质，有优劣者，于文意为大得也，学子善防之，斯可矣。
虽愚必明，虽柔必强，正以愚柔者，似无明强之可望，故言虽耳，非谓虽愚亦明，况本不愚者，虽柔亦强，况本不柔者，葢不愚不柔之质，则不须百倍，不在果能此道之数矣。
至诚之道章
祥是吉防之先见者吉，征为祥，若今人言祥瑞是也。咎征亦为祥，如大蛇，为窦氏之祥之类。
中庸善不善，必先知之，犹云不淑，以吉庆为善事，防祸为不善事大学，虽有善者，犹言能者，如所谓何以善其后，今人以善者为善人，失经指矣。
道至于不可知，不可思斯谓之神矣。夫惟与凡人心路隔絶故不可以凡心，求圣人者无心而无不心也。精防溟涬黙相契合而已，是圣心一神也，故曰：至诚如神。
诚者物之终始节
陆贽引中庸曰：诚者，物之终始，不诚无物，解之曰：物者，事也，言不诚即无所事矣，匹夫不诚，无复有事，况王者頼人之诚以自固，而可不诚于人乎？此可谓切近有用之言也。
故至诚无息
郑注曲礼曰发句言，故按承上言：故发句亦言：故是不必有所承也，故至诚无息，是也。
今夫天节
日月星辰，皆系于天，此句申説天之无穷，所谓髙明是也。万物覆焉，乃言天之生物，载振二句，申説地之广厚，即博厚是也，万物载焉，则是地之生物，日月星辰，华岳河海，即是天地之体，非别为一物也，山水之广大不测，不假申説与上两叚异例，草木生之，及鼋鼍以下，皆言山水之生物，比于天地反加详者，天地所覆载，不可覼缕故也。或以日月星辰，华岳河海，皆为天地所生之物，此既失之，又欲将山水二叚，与上一例看，以草木二句，鼋鼍至生焉，句对日月河岳，不属生物，而专以末一句为生物之不测者，又谬甚也一卷之石，一勺之水，亦有所生，验之目前，居然可见，是知生生化化之机，无间于细大。
万物覆焉者，天以大气覆育乎物，物各资之以始，无或遗者，是天之生物不测也，非空空冒，盖其上而已。万物覆焉，覆是覆露，乃天之所以生物，所谓天道下济者，物不得天覆，则无以生非空空，冒盖而已。
大哉圣人之道章
发育万物，峻极于天，此谓阴阳五行化育，流行之道，非圣人之所为也，待其人而后行，乃是圣人之事，参赞位育是也，三百三千，固是圣人之制，然亦是言此道细入无间，见于礼仪，威仪之间者，本如此耳，大哉圣人之道，以圣人统，此道之全体，而名之耳。
待其人而后行，唯此道必待圣人而后行，故君子之学，必求至于圣人而后已，非谓待此修徳凝道之君子也，大哉圣人之道，待其人而后行，相应无预照，君子之理。
黙足以容黙，对上言，字孔子，所谓言孙亦是黙也？曰：其黙足以容，则其黙皆合于道，世固有黙而不见容者，又有缄黙苟免，以为容者，惟君子则其黙足以容，非谓黙便足容也。
偶举此诗以证其黙足容者，由夫明哲顺理而行，非私智苟免之比，而上下治乱无徃，不宜亦自可知，末句是黙足以容之，谓非徳修道凝之谓也。
今天下节
左传天子七月而葬，同轨毕至，注云：言同轨，以别四夷之国按外夷，非天子诸侯所治之地，车轨书文，以至等威伦序，虽盛世不可使之皆同，中庸言，今天下车同轨云云，正谓中国耳。
考诸三王而不谬
风俗通言：夏禹殷汤，周武王是三王也，又引书诗，春秋诸处，皆言文王，然则三王者或数，文王或称武王以文武不可遗一，故以禹汤文武为三王耳。
诗曰在彼无恶节
君子必如此而能有誉于天下，未有不如此而蚤有誉于天下者也，谓之蚤者，正以其不如此而言之耳，有以蚤誉为正，説者非文意也。
万物并育而不相害
害非搏噬之谓，譬如海中生了一个大鱼，便不容更生小鱼，如此则为害矣。若小小吞噬，岂足言害？才被他吞得那边又生出许多了，虽有消息盈虚，却没有相害底道理。
唯天下至圣节
中庸所谓至圣至诚皆指仲尼説
聪明睿知，即所谓睿作圣，圣通明也，故注以生知之质，言文理宻察只是四徳之一须看得分明。
叠下四字形容他仁处，真见得至圣之仁，有説不尽底好处。
诗曰衣锦尚防章
闇然而日章，诚之不可掩也，的然而日亡，不诚无物也，故君子诚之为贵，存尚防之心笃实自修，不求人知，此学问之根本。
小人之道的然，日亡，此为学者言耳，凡不务实而皎皎然露于外，至于声闻过情者，其究不免为小人之归，圣门如子贡，子张，孔子犹屡箴儆之，正为此也。若夫邪伪之小人，则更不足道矣。
尚锦便是小人之道，这个小人亦不是无学问底，但其用心，不务诚实，未免有夸耀之意，到底不可入，圣贤一路耳。
只是真见得，吾性本善，决不可做了，小人竦然生畏，虽欲不学而不能，这便是为己之心。
毕竟先存得个为己之心，方可去学，不然，虽做许多工夫胷中依旧不是锦也。
笃恭而天下平，是言天下所以平者其根原全在徳也譬如唐平淮西，全由宪宗之能断，至如李光顔，李愬等战功，自是少不得，但君心不断，虽有此诸人，亦不能成功耳。
此木轩四书説卷一
钦定四库全书
此木轩四书説卷二
举人焦袁熹撰
论语一
序説
孔子赞天下君王至于贤人君子云云，是明所以登之，世家之意，介甫讥迁自乱其例，不知孔子实非王者不得为本纪，以圣徳为儒道宗，万世师尊之，故不敢同之，众人入列传，特变其例，此正史公敬慎，不苟处讥之，非也。
史记惟子贡庐于冡上索隠云上者亦边侧之义，按凡冡旁地，皆得言上，今人常语亦然，如云坟上去，岂谓坟之巅顶也。
汉儒尊经而传次之，观诸儒所训説论语义甚浅近，如其所见，则论语之书，诚不逮诸经耳。
惟子云以为传莫大于论语
东汉之始易，诗，书，春秋？礼：乐论语为七经，是论语，亦为经也。然乐未尝有书而并列之者，以纬配经，有乐纬，论语纬，故并列之尔。
昔人谓论语为曽子门人，公明仪，乐正子春之徒为之，信如此言，则二人者以祀，两庑可也。
善易者不言易，此句最説得好，非谓易不可言，谓不言处，无非易也。一部论语言仁处甚少，然善言仁者，孰如论语？即此之谓也。
子曰学而时习之章
首节是説工夫朋来，不愠只説效验而工夫在其中，便到成徳后亦有工夫，识见愈精，徳性愈固工夫，愈微愈宻无时而已也。
时时习之，固是无间断解之者，谓坐尸立，齐皆习也，瞬存息养，虽梦寐中自有惺惺者存，必如此，乃为无须臾间断，以此明时习，义是推説至此非夫子立言本意也。学是习其事，分明有业有程，如人读书，一日之间，三四讽咏，或每日读若干，遍无作辍，即此亦得言时习矣，岂必旦而夜夜，而又旦更不停息，而后为无间断乎？夫子言终日，夜不寝食，以思亦暂时有此，若学则非可嵗月限自当有从容游息之趣，不害为时习耳。
学而时习之黙而识之，我非生而知之，知之好之，乐之等之字，吾斯之未能信，斯字皆是指理而言，万事万物之理，无所不该，不得偏指一处，故只恁地説非杳防昏黒空洞无物之谓也。
学而时习之，如鸟之数飞也，在止于至善，如鸟之飞而止也，比喻最为亲切。
以同善为乐，是圣贤大公，无我之心，不是乐其有讲习之助。
郑注周礼同师曰：朋同志曰：友疏引论语朋是在学之称，朋疏而多友，亲而少。
不知不愠，只是学之不已，而所得愈深，一切外诱自不足以动之，则徳成可知。
人不知而愠者，非一向做为人之学，平日做过许多为己工夫到此，不免动心，却似不奈何了，只縁知之不真，养之不完，为人之根，斩除不尽，自私自利之意，荡涤未净故也。
孔孟当日，不知何等様？动心岂是枯木死灰底，但其所以动心者，都是从天下起，见至公至仁，未尝有一毫自私，自为之意，故曰忧世乐，天并行不悖，不知不愠，正是乐天处。
到不愠后工夫益细这上面更有境界在
有子曰其为人也孝弟章
孝弟之人必不为不仁之事，尽可直截言之，有子却説好犯上者鲜，而以好作乱，为未之有？语意慎重详宻不肯跳过一歩，此有子之言，所以似圣人也，如大学知止，节尽可云知止则能得，而必细分定，静，安；虑，又逐节説能如此而后能如此，如遥望塔者，只见是塔，不见他有九级，圣贤则逐级，看得仔细，因而细细，説与人不是，此塔本无九级而强，为分析也。
犯上轻，故曰鲜作乱重，故曰未之有，如言语不逊之类，亦是犯。
不是要去为仁，故务孝弟，正见孝弟乃真实种子，不务于此，则仁之根脉已斩断了，仁道何自而生？人不可看，轻了孝弟，此有子意也。
延笃论仁孝畧云耳目手足，功虽显外，本之者心草木之生，末虽繁蔚，致之者根，夫仁人之有孝，犹四体之有心腹，枝叶之有根本也，【中引孝经及有子语，】仁以枝叶扶疎为大孝以心体本根为先，按笃之所言，仁者与有子言为仁正同，皆以及物，功用为言，故有四体，枝叶之喻，本立道生得此论，其义着明，盖汉儒之笃论也。
孝经疏引论语其为仁之本与！与者叹美之词，按仁道之大，圣人犹重言之，故有子，虽深见，因心之徳万善从此生，犹复谦退，不敢质言也，然而叹美孝道，意亦至矣，余味曲包学者，宜熟翫之。
凡説义理至于深大难闚者则言与若将以存谦
子曰巧言令色章
致饰于外，务以悦人，便是人欲。肆而心徳亡非必大奸大恶，方为不仁也；但由此而入，于奸恶亦不难，圣人警戒学者却只重在心术，隠微上。
曽子曰吾日三省章
忠信之心，不言不动而存，参前倚衡而不可失者也。时乎为人谋，则用其忠而勿使有一毫之不尽，时乎交朋友，则用其信而勿使有一毫之不实，此一事之忠信也，而全体之忠信亦在焉，故注言忠信为传习之本，正谓夫忠信之常存者耳，固非以为人谋，交朋友之心而为传习之本也。
忠是尽己之心，然固有自谓已尽而未能尽乎事理，究竟失之，疎畧者亦是不忠，此须在为人谋之，先有个研极工夫，然后临事而尽吾心以谋之，不徒恃此朴实之心也。
传习内所包甚多
道千乘之国
圣人论治道，未尝开口便説治天下故只説道千乘之国，犹以国之大者言也，论学问未尝轻易説着圣人只説君子处多，此等意思正好玩索。
使民以时
使民以时，正是上与下甘苦同命，血脉相通处，此亦是务本中事，故独言之。
则以学文
以小学讲习之初，言则曰：学文以大学成熟之后，言则曰游艺。
礼乐射御书数，是为六艺而易礼，乐；诗，书，春秋后儒亦名之六艺，盖礼乐有大，有小前之礼乐是其小者，故孔子教弟子以学文，是小学之仪节也，后是礼乐之大者，教子路曰：文之以礼乐是也。然大必兼小而粗，亦寓精不得截然分为二物也。
贤贤易色
李寻言：圣人承天，贤贤易色顔，注云：贤贤尊上，贤人易色轻畧于色不贵之也，是读易为轻易之易，不用旧解者，取女宫在后之义，不得不然。
子曰君子不重则不威章
重就言貎动作，上见不重，由于不能持敬，敬为变化气质之要也。学指所知所行説敬为致知，力行之本，故不重则不威，而学亦因之不固，此二句是反言当正，此君子只当学者二字看，非谓有君子之徳而又有不重，不威之失也。
重不但是外面底事所谓制乎外以养其中也
不如己谓徳行学问实逊于己，非谓但与己异，即云：忠信不如己，亦是逊己可知，圣人之意，不以忠信一事而言之。
不如己之人，亦有不当拒者，我若爱去友他，必无受益之处，而且不自知己之不足，其损多矣，当与事贤，友仁对看。
愈惮则愈难放过一次便是日滋月长之势
曽子曰慎终追远章
尽礼尽诚各举其所易忽者言
子禽问于子贡曰章
求只是访问邦君，非谓卑辱己甚也，子禽所疑，亦近似，若谓卑辱己甚，子禽虽无识，如何以此测夫子。
夫子歴聘本是欲行其道，其非无意，于是邦之政可知，子禽以求拟，夫子亦未为过，但不知夫子之盛徳感人有不待求而得者耳。
温良恭俭让以温而厉，三句观之，则此处似欠了厉威意思，盖子贡想像，夫子所以感动邦君，不由他不倾信处，定是和气谦徳乐易近人之意为多，故以此五者为言，而固非夫子见邦君，时全无威厉，意思也，但见邦君时威厉，分数毕竟少与上大夫言，便訚訚，推此可想，人之求之，只大概説个有心之求耳，不必如纵横捭阖，揣摹钩致之术也，不惟当时未见此等人，且人字太説坏则异字身分，亦不见矣。
子曰父在观其志章
无改者不忍改也非欲改而姑待之也
自他人观之，则三年为久，自人子视之，则三年犹白驹之过隙耳。
有子曰礼之用章
中庸以礼仪三百，威仪三千，为道之优优，大哉处，然则礼岂先王以意为之，而为强世之具耶？
礼之体严严非严苛乃是不苟简意
知和而和，如老庄明自然，乃任其心之自然，而非天理之自然也，天理之自然，虽或见为不便于人情而勉强从之，不害为和，如女子既嫁，不与兄弟同席而坐，同器而食，父母终，思归宁，而不得以人情而言，有不觉其太严，太拘者乎？然圣人深意不止，是防不肖，贤者亦要谨守，若以旧坊为无用而去之，虽一时无害，而溃决之端，自我而开，是即我之罪也，然则谨守旧坊，岂不是人心之所安，岂不是天理之自然，岂得不谓之和。
有子曰信近于义章
有子见世人尚信，多远于义，其后复之为难，虽悔莫追，故言君子之道，约信必求近义，近者对远而言，非谓不能全合义，得近之可矣，故注直云：合其宜也，下句同，圣贤言语，不廹切故説个近字其实，则信必求合于义恭，必求合于礼，非苟近之而已，与正顔色，斯近信之近同。
恭而无礼则劳专指太过者此须兼过不及説
君行一，臣行二佩垂佩，委之类也，故恭近于礼，处等夷之人而过恭者，是使彼为无可加也。彼此皆失，非所以为礼也。
子贡曰贫而无謟章
古之学者，俱从实地上説故子贡以无謟，无骄为问，而子路之志在与共无憾，今人开口便説乐好礼説老安少怀，而自家病痛，则有不自知者矣。
以子贡之髙明其问处贫富，但言无謟无骄，意思自好，葢其所未至者，不敢妄意窥度，又以去謟骄之尽，亦非易事，故自见为如此，庶几不为贫富所累，夫子因其有此基址，故引进之，使之不自安，于所已至，若只是口里空谈虽舜，禹之巍巍不与，便把来説一番亦何难之有？圣贤论贫富，却从无謟骄，上説不为髙旷之谈一段，平实意思极好，此便是进于乐，好礼底根基，今人胷中病痛甚多，却以此为不足道，只管説説妙则是自欺而已！学问安得长进。
切琢工夫，尽好着力大段见功效，到磋磨工夫，却细宻行百里者半九十里，此处一歩抵前十歩。
去謟去骄，尚是粗底工夫，由此而进于乐，与好礼工夫，煞是细宻切磋琢磨四字，形容极亲切，故子贡引此为证。
子曰道之以政章
下节道，齐亦实是道民，齐民不必谓人君只是修徳行礼全然无意于民，而民之被之者，以为此道我齐我也，有诸？已而后求诸人，无诸已而后非诸人，既有治民之责，安得置民于度外，而不思所以劝率整齐之。
子曰吾十有五而志于学章
圣人所谓志学，便是将全副精神贯注，在学上有不容一息，间者即此，是生知安行，即此是全体不息，而圣人则不自知，不以自居也，所以谓之谦词。
欧阳原，功言士为学，弱冠以至壮岁，就厥条理，则成人之功过半矣，圣人自叙为学之功，每十岁一进，惟十五志学，至三十而立独多，其年，按此论亦甚精，常人之学，至壮岁而未能有所成就，则后将勤苦而难成，圣人言四十五十无闻，又云：四十而见恶，葢寛其期也。三十而立，筋骨坚强，规模大定，故独多其年也。
声入心通，是非得失，不待思维，拟议才入，便通，如闻孺子之歌，即知自取之义，是也不是毫无义理之言，皆作无上妙谛，毫无义理，便知其毫无义理，是乃所以为耳顺也，从心所欲，欲字非理欲之欲，犹云要如此，要这般耳，从心所欲，不逾矩，心与天一也，心之存即天之存形之体，所以立欲之动，即天之动，矩之用，所以行不言体，而言用者，用可见而体，不可见也。
从心所欲，不逾矩，康节所谓无心过是也，圣人终不自谓己，圣其所自知者，如是而已。
列子从心之所念，从口之所言，又横心之所念，横口之所言，纵横对举，是从读为纵也，然则论语从心所欲，亦当依此音，不必以恣纵为嫌耳。
从心所欲，不逾矩，从当读为纵，纵非纵逸，不检之谓，纵心犹云，冲口所出，灵运文年逾纵心，斯一征也，如字，读者义亦同耳。有所欲之心，又有随之之心，似若两心，然以文义言之，不若纵心之善。
孟懿子问孝章
无违之答，非不严且切也。然引而不发者，岂圣人故为隐语耶？盖以三桓僭礼，非小恶也，因其问孝而纳约自牖，所当捄正者，莫大于此，然使遽语之以越礼，犯分之防于不义而非孝，则自不免于绞之失矣，其又何以冀其从且改哉？及懿子不再，请问而去，则又因樊迟以申明其义，而致吾忠告之意焉。葢无一毫之过，不及于其间也。
孟武伯问孝章
父母唯其疾之忧，与告子张辨惑同一答法，知父母之心，如此，则所以为孝者，不待外求知此之为惑，则所以辨之者亦不待外求也语意显白非做，谜与他猜也，父母，唯其疾之忧，是正答问孝语，正谓武伯当体此而不忘也，有谓圣言：但论亲心未尝更及子当若为孝亲，似是不了之言者，于此殆未之思矣。
子游问孝两章
束晳补亡，所谓厥草油油色，思其柔者，即孔子色难之防也养隆敬，薄惟禽之，似者即不敬，何以别乎意也。所谓终晨三省，匪惰其恪，鲜侔晨葩，莫之防辱者即诗人之战兢，临履，而孟子所谓守身，可以事亲者是也。
子曰吾与回言终日章
终日之间，所言非一事一理，宜有违者，非谓自朝至暮口，説不停先儒欲于言字读终日连下，亦以是与发，只是发明谓足以騐所言之理也，而所以足发明者，则以其践履之实，所谓语之而不惰者也。
亦足以发，延平谓足以发明夫子之道，朱子谓发明所言之理，盖顔子闻夫子言能以身体之，则足以相发明矣。非谓存诸中发诸外，如发而中节之发也足发明者，自夫子省之而见其然耳，胡云峰经时雨，便发之喻于理，则是于文章未合也，今人见发明二字，疑是言语，知识上事，故极力言躬行实践，为发而不知，躬行实践，乃所以为发明尔。
子曰视其所以章
若胷中泾渭不甚分明，一味待人欲寛，则是小人之幸，而君子之不幸，伪君子之幸，而真君子之不幸也。岂不害事！
焉廋兼君子小人説君子何心要自匿，是就观人处决言之耳。
子曰温故而知新章
每有新得，非求新也，説经而求新竒害道弥甚，同是此见解，而所见比前，更觉亲切，意味更觉深长，便是知新也。
温故知新，顔师古注温厚也，谓厚积于故事也。按顔意以博士之官，必须多识无遗亡，故觧云然。
虽曰温故，可以知新，积月累岁，不得通贯，岂能大扣小扣，无不应乎？然则所以知新者，其必有所自来矣，若乃形名器数之类有所不知，则告以阙如之义，亦不害其为可以为师也。
子贡问君子章
君子垂一，训立一教，必先实体诸身，未有行不逮而空言之者，故曰：先行其言，乃是从有言，后追论之辞，非谓隐隐有一段言语，且未可説出来而先行之也，先行之时，则只是仁义道徳之实乌有所谓其言哉？君子但有躬行而不必言者，未有不能行而先言之者箴，子贡之意如此。
而后从之，则有言矣，然君子固先行其言而后从之者也，其言二字只如此看，非是隐隐有个，其言在心口间，且未要説出来而先行之也，但力行而不见于言者，则有之矣，此则就其见于言者，而推説之耳。
子曰君子周而不比章
周是各因其人所当得，而不以意为厚薄，亲疎非个个讨好，如王茂兰奢，兰奢之谓也。
学而不思则罔
学而不思，不善思也，故至于罔，岂必防然无所用心哉？如康成笺经用意，精苦极矣，然于经之本义，往往昏而无得，正坐学而不思耳，彼之用意精，若以求通其义者，乃所以为不思也。
子曰攻乎异端章
观孔子责原壤之辞，严厉如此，谓圣人不攻异端，可乎？
子曰由诲女知之乎章
强不知以为知，是别人见得他如此，子路则以为合当如此，不自知其非也，夫子正要他细细体察实，实见得此为知，此为不知，休得认错了。
不知为不知，岂是教他安于不知，既自以为不知，必然汲汲，皇皇求至于知而后已。
子张学干禄章
子张学干禄，史记以学为问，葢其然也？子张若不以干禄为问，但心存之，则何从知乎？
如此做工夫，只説个寡尤寡悔，可见为已之学，正是难尽，更无歇手处。
圣人説做工夫处极宻説效验处极不轻易，只有告顔子曰：克已复礼为仁，一日克复，天下归仁，是把做工夫尽处，直截言之，又把效騐极头处告之，其他则未尝言，易以骄，学者之志。
大之为大徳受命小之，为禄在其中，此万世不可易之理。
哀公问曰何为则民服章
诸字犹云，其余若谓直少枉多，则下句説不去矣，贤人君子存心制行，皆顺天理，故谓之直，非如直哉？史鱼直而无礼等，直字专指骨鲠，一种而言也。
为善是从本性上发出来底，故曰直不必激烈敢言，然后为直也。
季康子问使民敬忠以劝章
康子之问，意在使字上，然使字亦不是不好，字临之，以庄即所以使民敬也，但康子之意，分明是不求诸已而求诸人，后更有杀无道，就有道之説则其所以使民劝者，自知穷于无术，而将出于督责之为矣，这如之何三字，未必不寓此意。
或谓孔子曰章
或问：子奚不为政？而夫子答之，遂告以为政之道，盖书以道政事而施于有政，乃竟不出于孝友，则为政之本，固有在矣。何必为国政乎？是因其言为政，而发此论，若或人不言政，却未必如此答也，圣人答问之妙，当以是求之，所谓如化工者，可以意防也。
子张问十世章
十世可知，谓运防升降，政治寛猛之故，可得推而知之否乎？非是欲知代兴之家，种姓为谁？子张虽嗜奇，决不敢持僻狭之见，以此等事，而求圣人説之以其非所以事圣师故。
歴代损益，如寒之必暑，暑之必寒，极则必反，逓相为捄，其理无不可知。
孔子谓季氏三章
是可忍也，忍不仁也，以雍彻无知妄作，本心既亡，悖理害义，而不能知，不仁则不智也；故有人而不仁，如礼乐何之説。
忍字即所谓人而不仁作容忍解者非
天子卒食，以乐彻于造，祭祀，歌雍以彻，凡祭，皆象生存。
子曰人而不仁章
舞佾歌雍，当时季氏之徒，方以能举先王之大礼，大乐为粉饰盛事，而不知僣滥无章，乖舛百出，适足以见其不仁耳，礼乐不为之用，真是不奈这礼乐何。
礼与其奢也宁俭节
礼，与其奢也，宁俭；防与其易也宁戚，礼防对举是专指吉礼也，与周礼荒政，七曰礼，八曰杀哀，此礼字亦专指吉礼同例也。
女弗能救与
周礼司救注救，犹禁也，以礼防禁人之过，按：论语女弗能救，与亦防禁之义。
子曰君子无所争章
君子无所争，必也射乎？此与何事于仁，必也圣乎相类，又吾有知乎哉？无知也，有鄙夫问于我云云，语意皆相连，不断全注在下截朱注体贴甚精，今人于无争无知处，画断讲解愈多，本防愈失。
太争射訚訚，君子让隣也，本论语君子无所争义，訚訚和説而争也于此见之。
绘事后素
绚即绘也绘事后素正觧素以为绚句
子曰夏礼吾能言之章
观圣人告顔子为邦之言，则知此章欲存夏殷之礼，意甚深远。
何休云：王者之后有亡征，非亲王安存之象，愚谓孔子叹夏殷之礼无征，便是周礼散亡之渐，所谓既痛，逝者行自念也。
禘
禘祭之禘题去声今皆读如帝也
祭如在章
吾不与祭，如不祭，注云：此心缺然，如未尝祭也，不与祭，即此心缺，然则临祭之时，必致其如在之诚可知，非谓已不祭，不致其诚，鬼神不来，享与不祭等，范氏之説是言祭不可不慎之义，故取之尔。
此心缺然，只是自家心中，觉得与不曽祭一般，非谓其人不能如已之，尽诚敬神，未必享其祭，故曰：如不祭也。
子入大庙章
周礼疏鲁以周公为太庙其余为小庙
或人讥入太庙，每事问，夫子曰：是礼也，于此正见圣人之无我，必欲曲避知礼之名，谓我诚不知礼，但问则是礼者徒知谦之为美，不知，既曰是礼，则非不知礼而问矣，且礼者，君子所学之正务，自须知之，非若圣仁之不可居也，但此只就一事而言，原不谓无所不知，则圣人之谦固自在也。
或讥每事问，为不知礼，夫子言，此是礼也，浅狭之见，谓夫子自言此一事为礼，若云知礼所不敢当，殊不知知礼非髙等事夫子自言好学不明，究先王之礼，所学为何？推而不居，以此为谦，乃成虚谬，特不言是，知礼者措辞之宜尔，何用曲为之説乎？
子贡欲去告朔之饩羊章
我爱其礼，正谓羊存即今便可举行告朔耳，若谓俟之后世，庶几可复者，非圣人意矣！况告朔亦尚是具文圣人东周之志不止，是望其举行，此礼而已。
子曰事君尽礼章
圣人之意不重，表己之非，謟重在叹，时人不知尊君之义，反以尽礼者为謟，不自知其废礼，慢君为罪之大也。
哀公问社于宰我章
白虎通社稷所以有树，何也？尊而识之也？使民望，即见敬之，又所以表功也，按宰我战栗之言，见讥圣人如班氏，此解斯为美矣，战栗亦与见敬意，相近而近于威刑，故孔子非之。
独断树社者，欲令万民加肃敬也，凡树皆令肃敬，不特栗而已矣，宰我之对，非为大舛，然战栗视肃敬而加甚焉，似若教人君专用威刑，故孔子非之。
不以礼而他图，必招大咎，此昭哀所以失守社稷也，宰我使民战栗之对，夫子深责之，是知，如宰我之言，不可与人国事也。
子曰管仲之器小哉章
夫子称管仲一匡天下，如其仁，而此章斥其器小，又言：不俭不知礼，若甚贱之，何也？盖夫子论次人物，从伊吕闳，散而下黙，求其人以及管仲则待之，故已不薄矣，不然，则如晏婴辈但可节取而已，岂复以器之大小，相推求乎？但管仲心乎功利，比于圣贤，直如碔砆之于良玉，故微其词而谓之器小，非忽珍之，忽贱之截然各为一论也。
太史公礼书管仲之家，兼备三归，曰兼备，则是谓娶三姓女也，若以为台，名不得言兼备也。
然则管仲知礼乎？当时以文胜为礼，故或人之见如此。
子语鲁太师章
语鲁太师，乐独以音节，言盖圣人以所自得者，语之以相印，可亦有耕，问奴织问婢之意，玩乐其可知，句当识此意，时文似是夫子教太师，怕他全未知此失其防矣，翕纯皦绎，虽只以一成之音节，言而始终条理之妙，已尽于此，推其极则韶之尽美，尽善其节奏之妙，亦如是而已，此圣人之言，乐似浅而实深也。
仪封人请见章
观此数言，则封人平日要见圣人之意，全是从天下起见，不但从圣人一身起见，此真得圣人之心者。
明堂位，振木铎于朝，天子之政也。注，天子将发，号令必以木铎警众，据此，则封人所谓天将以夫子为木铎者，正是指天子之事而言，不必因夏书遒人狥路之文，遂以夫子周流四方，在下而设教，为木铎之义也。
子曰不仁者不可以久处约章
今人看不仁者三字，太粗，便觉久长二字为赘，殊不知仁者本心之徳既不能安，又不能利，此心便被，私欲做主，便是不仁了。虽修饰边幅，矜尚名节，总是不仁，此等人于约乐之境，虽一日亦不可处，然或能自矫持其病未见，至于久长，则滛滥之失，必将无所不至矣，圣人以久长为言，是説他更无躱闪处，又以见夫有得于仁者，虽终身约乐，只如一日决非不仁者所能似其一，二也；不仁者，直是不可处约，乐久长二字，与鲜矣仁，鲜字一例，圣人之言，自是不廹切。
处约有处约之难处，乐有处乐之难，只要存得这本心，便不见得难了。
约乐如寒气中人，安仁，如不觉冷利，仁则是不怕冷，境有万变而心则一，不能处约，必不能处，乐处乐而滛，则处约而滥可知，总是心上自生，病痛不干境事，世人谓处境不好，有碍学问，不知境能困吾之身，岂能困吾之心，凭他外境，不堪正好做工夫。
范晔言利，仁者或借仁以从利，体义者，不期体以合义，注云：利仁者，心非好仁，但以行仁则于已有利，故假借仁道，以求利耳，若天性自然，体合仁义者，举措云为，不期于体而防然自合按以利仁为伪，旧觧相沿固为失矣，至于论天性自然，体义防合，斯通儒之微言，不可没也。
此木轩四书说卷二
<经部,四书类,此木轩四书说>
钦定四库全书
此木轩四书説卷三
举人焦袁熹撰
论语二
子曰惟仁者章
汉和帝诏引论语惟仁者能好人，能恶人贵，仁者好恶，得其中也。按得其中，即书所谓无偏无党，大学所谓亲爱，贱恶无辟也，故以明大居正之义。
子曰富与贵章
欲富贵恶贫贱，人之大情，君子亦不能与人异，所谓吾岂恶此而逃之也，欲恶未便为恶，惟狥其欲恶之，私而不能有以自克，乃为恶耳，所谓人心惟危也，不以其道得之，是人之恒言，贫贱亦言不以其道，则道字之轻可知，首节言取舍之分，谓之麤者，非谓富贵贫贱是粗事，不处不去，所急在义利之辨，于体仁之学，犹为粗也，如不耻恶衣食，子路车马轻裘敝之无憾，緼袍狐貉与立不耻，皆其类也。末节言存养之功谓之细，宻者非谓造次颠沛，是细宻事其所以无违，必于是者，非有至细至宻之功不能也，克己复礼，出门如见大宾，使民如承大祭之属是也。所谓如切如磋，如琢如磨，先觕而后精也，终食无违，不但不止，富贵贫贱亦不止，是欲恶之累，造次颠沛，其事亦粗，其所以处此造次，颠沛者精也，取舍之分益明，充其极则为圣人之仕止乆速各当其可，精义入神，不但不惑于义利而已，解此章者多谬，故畧辨之。
富贵不以其道，如主弥子得衞卿受齐王万钟之类，非谓乞墦垄断之事也，若十分狼籍之事，则又何待于审？不以其道之富贵，是不意，傥来处之，亦似不害者，故以不处为贵，非谓邪径僻涂，不待审而知者也。
君子存养之功纯，纯常常更无罅隙，从造次时看，他见其必于是，从颠沛时看他，亦见其必于是，在君子则前后际一般，不是独把持此处，正如嵗寒知松柏未寒，以前既寒以后，松柏只是如此。
颠沛必于是，则不以生死动其心矣，此是极头处，视听言动必于礼，出门如见大宾，使民如承大祭，皆是存养工夫，非离却日用事物黙黙照看此心，而后谓之存养也。
子曰我未见好仁者章
我未见好仁，恶不仁者，我未之见，也只首尾两未见，语气相类，若中间我未见，力不足者，自是决断之词，何得与上下未见作一例不知前辈何以愦愦若此，如辅庆源云：次言用力者之未见，可谓愦愦之甚也。
夫子所谓未见者，只缘当时学者多不能如此，夫子望之切，故警之深，不必疑及门髙贤总不足以当之也，好仁，恶不仁刚者，内自讼，好德如好色，皆当如此看，惟求志达道，注谓伊，吕之徒，则实是未见尔。
此与乐水章，知仁相似，只是各得其性之所近底意思，非谓好仁者不必恶，不仁而知者，竟无仁也。
注天下之物，指利欲之类，言非谓好义尚不如好仁，仁统万善，义礼智信，凡属天理，一边皆仁也。
子曰人之过也章
这厚薄忍爱，都是做得不停，当的然，这两种过，却如白黒之不可相溷，故曰：各于其类。
子曰士志于道章
圣人言士志于道者不免，耻衣食之恶，又以子路不耻緼袍，为人情所难，不如此知辛苦不足以为圣人，正如问何不食肉糜者，定是做不得，天子也。
子曰君子之于天下也章
君子之心，无所偏主，以义为主，凡事当做与不当做，只看义如何？义所当为，则勇往以从之，其迹似适而实非适也，义所当止，则镇静而不动，其迹似莫而实非莫也，君子之于天下，无不皆然，岂一切恃才智，任气质者，所可及哉！
子曰君子懐德章
懐德是好仁事，懐刑是恶不仁事，懐德见善如不及，懐刑见不善如探汤。
懐刑者自进于懐德而懐德中有无限妙境，懐土者必至于懐惠而懐惠中有无穷丑，熊君子小人，总没有满足的日子。
懐私曰懐君子懐德亦是私自念之不以告人
子曰放于利而行章
私己而不恤人故多怨此夫子警戒小人之词
子曰不患无位章
患无位，谓不得其位，则无以行道而济民，故教之以患，所以立正为所以立者之难，如漆雕开言吾斯之未能信是也。患莫知亦是谓道德学问，必以人知为验，故欲人知己之有此具也，教之以求为可知，正惧，声闻过情，惟务实之为急，若夫志在富贵，但求邦家必闻者，此等之人，盖将无所不至，岂复可与言患，所以立求为可知哉！
患无位，是欲有为于天下，故告之以患，所以立，若只从爵禄，上起见，便不须如此説矣。
子曰参乎章
圣人这个一无丝毫欠缺，丝毫病痛，所以千条万绪，曲折细防，无不是这个道理，贯通去，更无阻格，更无遗漏，中庸説至诚至圣等章，便是一以贯之，注脚也。
一个忠，做出百千个恕，若忠有一毫欠缺，百千个恕，都做不成，所谓一以贯之者，如是而已。
即如乡党一篇，一事是一个恕，若其所从出之故，则只是一个，恂恂也，出于此便便言也。出于此，不是恂恂，一个源头便便，又是一个源头。
无忠，做恕不出，忠有一毫不圆成，少间做出恕来，便都是扁的，如何做得恕成，故曰：一以贯之，此最説得亲切其为物不贰，则其生物不测，天地无心而成化，是且不可以一贯言，而况于忠恕乎？但以其理推之，则初无异耳。
曾子问一篇，设许多变事，以求处之之理，圣人于此等处，岂尝一一预先讲究来，随问随答，更不须思索，此无他，义精仁熟故也。礼虽先王未之有，可以义起，非一以贯之，其何能如是？若曾子者，随事精察力行，盖觉得有窒碍处，便去思索，不敢信，心自是而折衷于圣人，必求用处，无一窒碍，而后即安。此非枝叶上事，盖理会身心，上事工夫，最为切要，故能一旦豁然贯通也。
子曰君子喻于义章
喻义则大喻利则小，故邵子以商贾之民为至细，无他所，知者利而已耳。
小人喻利，其智识亦有出于常人意，虑之外者，此岂天为之耶？乃是不善用其才之过，所谓非才之罪也，然于天理上无一毫觉悟，乃所以为昏浊之至，锢蔽之尤也。
子曰见贤思齐焉章
见贤便思齐，见不贤，便内自省，今日如此，明日亦然，是知所见之贤不贤，其等不同，贤是胜于己者，一言一行亦有之，不必定是大贤人，若必大贤而后思齐，则或终身不得见一贤，上一句只虚设矣。
见贤思齐，见不贤，内省见义，不为见其过而内自讼，见善如不及，见不善如探汤，数处见字，皆是人所易，见者难处，全在下截，徒责其知之不真，而不责其志之不笃，行之不勇，非圣人当下立言之意也。
子曰父母在章
父母年力不同，有稍衰者有极衰者，而人子之所处亦异，有富有贫，有众有独，则是不逺游者未可以道里为限断也，或千里为逺而二三百里为近，或一二百里，甚至二三十里，即为逺而不可游者，圣人立此一句一切情事毕该，其中下言，游必有方，则正是不逺之义盖事，故有必不得已者大，约是王家之事，畏此简书是也。
子曰三年无改于父之道章
论语文重出者蒙师，多不授读，此非也，三年无改之文，上下皆言人子事不在其位，不谋其政，下文曾子引象辞意似相发，今皆不授读，即与删去，何异乎？
子曰父母之年章
寿即是衰喜惧非两念
子曰德不孤章
世教固有盛衰，人材亦有饶乏，但人能自脩仁行谊，虽遇世风，极汚人材絶少之日亦自有人与相应和，相扶助不至，只立无偶也。曰：必有邻者不必多，得而不至絶无之谓若云：人性皆善，天下同此心，则同此德，是则人人皆我邻矣，必有之文，竟成长语言之，奚益不言奚损？此非圣人意甚明。
子谓子贱章
正于能取，见子贱之贤，何得谓专靠别人，正如绍尧得人，非舜之圣，安能绍尧，安能得人也。
子贡问曰赐也何如章
世説谢混问羊，孚何以器？举瑚琏曰：故当以为接神之器，按此言是也。若徒以珍丽取之，则一切金玉之物，便当与瑚琏争贾乎？
或曰雍也仁而不佞章
当时以佞为有口才，自是好字，故不佞为谦词，而或人云然，自圣人恶而斥之，于是人人知道，佞是不好，字孔頴，达左氏传疏云：佞非善事，而以不佞为谦者，佞是口才，防利之名，本非善恶之称，但为佞有善有恶耳，为善敏防，是善佞，为恶敏防，是恶佞，但君子欲讷于言而敏于行，言之虽多，情或不信，故云。焉用佞耳！按孔君之论善矣，或人称雍不佞，是谓不能善佞，非恶佞也，夫子则以佞是口舌防利，为善者少，为恶者多，故曰，焉用若夫辨道之词，论事之才，施于所当用者，固不得以佞目之，且文莫犹人，尚非君子所急，故直斥之曰：焉用佞也。
孟武伯问子路仁乎章
无私合理，全体不息，斯谓之仁，一事上要无私，又要合理，事事上要无私，又要合理，至于纯亦不已，则全体而不息矣。
大段是仁之作用了，但少细宻工夫只算得是治赋之才。
子谓子贡曰女与回也孰愈章
若只空空説个何敢望回也！未见得最是知十，知二説得分际较然，真个弗如处，于此见得分明，虽欲不自屈而不能，此夫子所以与之。
知是真实自知，屈是真实，自屈其不安于不如而猛力精进也决矣，夫子所以与之也。
闻一知十，是一套事，若另是一头，则容有所不知，所谓格一物而尽穷天下之理，虽顔子亦不能也。
桥传，仲尼称不如顔渊注引论语，因更其文云：吾与女俱不如也。按此两俱失之，论语文无俱字，以与为及义，义虽得通，非圣意也。
子贡曰我不欲人之加诸我也章
子贡自是真个欲无加不是，姑且言之，只是不曾向身心上实，实体验实做工夫，所以轻易説个无字。
夫子犹曰仁吾岂敢？子贡聪頴有余，德性不若冉闵淳厚，何能及也？然子贡亦言已之志欲如此尔，非便以仁自处也，但顺口説一无字不自觉其甚难，此便是虚而不实，粗而不细处，一闻夫子非尔所及之言，自然有所警而思进，以此知圣人造就之功大矣。
子贡曰夫子之文章章
不可得而闻，是极叹其美，犹云中庸不可能也，非必不可得闻，亦非夫子自言，人自不闻。
子贡问曰孔文子章
不如丘之好学，发愤忘食，乐以忘忧是也。有顔回者好学，欲罢不能，既竭吾才是也，若孔文子之好学，只是耽嗜典籍，异于原伯，鲁一流人而已。
子张问曰令尹子文章
朱子于三仁章云：观凤一羽，则知五色之备，然则子文文子之忠清，所谓未知，焉得仁者，观其毛色，早知不是凤也，这里如何瞒得圣人。
季文子三思而后行章
第一次思己见得个大概了，再加研审，自是十分精细，所以为可，若思之而依旧糊涂，便算不得一思，如何限定再思便可。
固是论是非，不论成败计可否，不计利害，然所谓成败利害者，亦以一身一家之私而言耳。若国事之成败，民生之利害，则即是是非可否所在，岂得卤莽做去，盖是非可否看得精，时成败利害，固在其中也。
子曰甯武子章
此章之愚，如濂溪之所谓拙，是将不好，字面説极好的事。
原没有两副心肠，两畨作用，只是遇着事，故便露出，他真正忠爱，来所谓嵗寒然后知松柏也。
元凯注左传云：鲁人失所赋，甯武子佯不知，此其愚不可及，按孔子所谓愚者，以其心志，专壹于君，利害祸福，一切懵然，智巧之士皆笑其所为，故直目之曰：愚耳然説论语者皆以为甯子佯愚，如杜此注亦以为此其愚之一事矣。
伯夷叔齐
凿空妄作，以欺后世莫甚于古人，如伯夷，叔齐，不知其名，古今所同也，何由得独闻之，而曰公允云，云乎此类，盖不可胜举也。
子曰孰谓微生髙直章
微生髙素有直名，何故乞邻？而与作此琐屑事盖直者，有则曰有无，则曰无髙欲説无时恐人疑己以有为，无损其直名，故多方，取得那物来与他，令人不我疑耳，而不知以此等为直自欺，欺人乃不直之尤者，故夫子讥之。
子曰巧言令色足恭章
謟佞险诈，二者人所共耻，而为之者，习气熟而蔽锢深也，圣人言此有提撕警觉之意，盖人之本心，有终不能防尽者，患不知其可耻耳，闻圣人之言，亦当猛省矣，此两种人所以可耻者，为其不直也，夫子尝言，巧令鲜仁不直，则必不仁，且如以言色悦人，以足恭媚人，求其稍存，爱敬之实，心必不可得，非不仁而何？左丘明耻之者，丘明自言耻之，而不为也，丘亦耻之者，亦夫子自言耻之，而不为也，固非谓代彼人耻而警人之意在其中矣。
既怨之，又匿而与之友，则是自欺其本心，故为可耻，不必定是心，藏戈防伺隙而发，若是此等隂贼之人则大恶而可恶，非直耻之而已，然不耻匿怨，为此大恶亦不难，在学者则当察其隠微如孟子言充无穿窬之心，此圣人意也。
老者安之三句
夫子只是説极平极实，本分底话，那知却是函盖乾坤之句。
子曰雍也可使南面章
居敬节是推原夫子未发之意，谓夫子虽可，子桑之简，而简有不同，居敬为可太简，则未可，夫子之意，恐当如此，非是相駮难之词，反似已智，有过于师，而夫子答曰：雍之言然，不言吾意，正尔归美，门人似言，起予者商矣，气象絶可思玩。
主敬行恕，邦家无怨，克己复礼，天下归仁，此天德也，推之以行王道，则善人之胜残去杀，仲弓其优乎？夫子之立，立道行顔渊其庶乎！
寛洪简重，只就模様説其所以有此模様，则以仲弓之德行过人也。
孔頴逹诗，洵直且侯，疏云：言其有人君之度，孔子称雍也可使南面，亦美其堪为人君，与此同也，按以侯为君，此自毛郑之失，而朱子注论语，用孔此句亦可知，以人君之度，称人不嫌于僭矣。
哀公问弟子孰爲好学章
怒与过对，説亦是微有不合于理，而为情所使者，虽怒而能不迁，则几于无我，为好学之騐耳，如舜之诛四，防则与天合德，顔子尚未及此，顔子犯而不校，圣人岂复可以不校言，此所谓未逹一间者也。
今也则亡，未闻好学者也，讲家以上句指及门下句泛言之，此不然也两句皆指及门，正答哀公，弟子孰为好学之问，不必泥闻字亦不以重复为嫌，正要于此见得告本国之君，其言勤惓恳至，有如此者。
今也则亡，未闻好学者也二句皆主诸弟子言不当泥闻，字以下句为泛指当世，圣人承本国之君，下问弟子，好学不胜，情意深至，言有尽而思无穷，自不能诎然而止，若在他国，或未必如此。至答康子，则但举氏名此等处最足，见圣人盛德之至也。
子华使于齐章
冉子原思只是心上觉得不如此。便不安，遂断然行之，只道是本分当然之事，不知其有害于义也，至于市恩，以为侠矫防以为异，纯是一私欲，则小人之所为，而圣人之所不屑教者矣。
中庸不可能，须是义精仁熟，而无一毫人欲之私，方能事事到恰好处，二子之过，亦是人欲之私所致，但不是世俗所谓人欲之私耳。
晋书桓逢老公，乘青牛即以所乘牛易取，所乘是驾车之牛与论语，乘肥马同义，非若今之单骑一牛而谓之乘也。
子曰回也其心三月不违仁章
日月至焉，亦是学力所致，与常人所谓本体之明，未尝息者有别。
对其余言，则顔子是至明至健，若对圣人言，则顔子之心虽明而不免有一毫之蔽，虽健而不免，有一息之间，是犹未得为至也，此正一间未逹处。
夫子川上之叹，正是吃紧为人之意，人心与道为体，不容使之有息，便到纯亦不已地位，也只是复其本然，然其要只在慎独，此是天理人欲消长之机，而仁道絶续之闗也。
季氏使闵子骞为费宰章
闵子辞季氏，费宰之命，载于论语，其不肯委身季氏，明矣，而家语执辔，篇有闵子为费宰，问政之文，以此知家语所记，多非事实也，以仲弓观之仕，季于闵子无害，然使始固拒，而卒就之，论语何为而记其辞乎？
回也不改其乐
乐亦在其中，回也不改其乐，并是对人，不能乐而言，若孔顔之心，何自知有乐也，譬如道术之士及精力壮强者，遇盛暑，严冬体气自若，顾视凡人不胜其苦，乃知异矣。
子谓子夏曰章
注云：君子儒为己，又云逺者大者非是，各为一义，不相统贯，盖惟为己，乃所以为逺大中庸末章以尚防闇，然为入德根基，渐次充扩，以驯致乎笃恭，天下平之，盛何逺大如之为人，而学者自私自利，不去于心，虽能立功业致声誉，而其为卑暗浅小甚矣。
子游为武城宰章
留心人才，是圣贤至公至大之心，不论世道盛衰，皆是如此。
此二事，自是持身常法，若道他古怪，不近人情，便是流俗见识。
不由径，非公不至，士人立身行已，原该如此，非诡僻之行，而子游顾取之也。
礼言送防不由径，然则非送防有径可行，由之无害，如澹台子臯亦是贤者，卓异之行，非谓由之者便为邪僻。
子曰孟之反不伐章
孟之反不伐，一事可取，不论其他，若是僞为不伐，圣人必有以察之，亦不得以其迹之似而姑取之矣，如晏平仲，亦是真能久敬，所以取之非周旋，世故之术，幸免于隙末，防终便瞒得圣人过也。
子曰谁能出不由户章
道不离事物，处事接物而不察，其理不尽其诚，是莫由斯道也。
文胜质则史
仪礼云：辞多则史，少则不逹，注史谓策祝，按论语文胜质则史，正与此史字同，若太史内史皆掌策书也，文胜质，则史注云：掌文书如大史，小史掌邦典，邦志是也。或云，府史胥徒之史，非也。
子曰人之生也直章
生理本直，便是孔子之言性善，罔非天生，罔都是人为害之。
樊迟问知章
樊迟未必有穷极幽深之意，其于鬼神，恐只是惑于祸福之事，如臧文仲，居蔡之类。
鬼神能为祸福，此等有不可知者，至于往来屈伸诚感，诚应之理，则无不可知也。
先难该，一切言虽至，麤至小之事，但尽心为所当为，而不计其利，即此一念一事，是亦仁也；以道言，则无精粗无大小也，伊尹之一介不取与，孔子之委吏，乘田会计当牛羊茁壮而已，是也。下之则如漂母，云哀王孙而进食，岂望报乎？亦其近似者也，必以克己复礼，天下归仁，言者非孔子当日教樊迟之防也。
子曰知者乐水章
逹于事理之谓知，若熟于利害，长于机变，此一軰人不谓之知，其动也，徒为纷扰而已，彼其心长，戚戚之不免，何有于乐安，于义理之谓仁，若闭絶物感专守神炁，此一軰人不谓之仁，其静也，耽于空寂而已，虽得养生之术，与深山之木石等耳，岂足贵乎！
若圣与仁，仁以为己任，仁字极大，非一切字可对，此处仁知并举，却不甚大，如繋辞言仁者，见之谓仁，知者见之，谓知犹隂阳之各一其德也。
孙思邈曰：仁者静地之象，故欲方知者，动天之象，故欲圆；按，人禀天地之全德，未有优于仁而匮于知者，故宜方圆并用也方，故有常圆，故无滞。
子曰齐一变章
齐鲁去道，虽有逺近之差然，圣人之意，总见二国皆可至道鲁尤易而齐亦不难，要在于能变而已，齐一变可至鲁，岂欲其止于鲁而已哉！由此而进于道，孰能御之者，此立言之意。
齐鲁不会做不肯做，只有夫子会做，却又不得到手，苟有用我之意，自见于言外。
变齐至鲁，非是事事如鲁，谓齐之风声，气习大段不善者，一洗去之，可得似鲁，鲁所仅存之礼教信义，齐亦有之也，至如鲁之衰弱，禄去政失，岂谓一变之后，齐反同之耶？
功利夸诈，害道为深可知。秦，汉以后，先王之道，未尝一日得行于天下也。
子曰觚不觚章
洪庆善，曰：古者献以爵酬以觚，此夫子因献酬之际，有所感也，此言最为得之，盖不必正当献酬，时发此叹，必是目击此器，人皆名之曰觚，实乃非觚，故因而叹之，非是无端寻此话头来説论语所记，夫子之言，在当日皆有个根，因今虽不可得知，要当黙识之尔。
董子曰：名者，圣人之所以真物也，觚不觚名，非其名矣，夫子所以叹之。
韩诗説二升曰觚觚寡也，饮当寡少，是觚者取寡为义，所谓孤寡，不谷孤寡，义相近而孤者，单身是寡之极也。
宰我问曰仁者虽告之曰章
宰我忧为仁之防，害意谓仁道虽美也，有行不去处，故设此问，不知仁道正不须如此，如宰我之説乃好仁而愚者耳，若谓宰我不知，从井救人之非，而真欲为此等之事，则失其防矣。
宰我，子贡頴利畧相似撰得此问，是其頴利处也，所谓忧为仁之防害者，正是求善全之道于圣人，谓宰我好仁，而愚非其质矣。
可不可俱就驱遣君子者説
子曰君子博学于文章
约之以礼，谓视听言动皆收束，入规矩凖绳一，于礼则约矣，约非大本大原，浑然一理之谓也，博文约礼，皆下学事，故曰：可以弗畔。
子见南子章
谓孔子不得已而见之，非也，圣人岂受人迫促者谓礼当见而见之，亦未尽也，圣人岂拘此礼者，只是圣人自觉得可见而见，非他人所及，亦非他人所知。
子见南子丹铅总録谓矢者直告之非誓也，此与蔡谟陈字之训相近，不知予所否者，固是誓词，不必别为之解也，注引所不与崔庆者，正以明此矢为誓，非臆説尔扬子法言，仲尼于南子所不欲见也，阳货所不欲，敬也，见所不见敬所不敬，不诎如何？或曰衞灵公问陈，则何以不诎曰诎，身将以信道也，如诎道而信，身虽天下，不可为也，按扬子之言诎身，若栁下惠之降志辱身，其言未为过也。注家以扬子臣王莽，拟孔子敬，阳货则不可同日而道矣，又云：所诎形也，于神何时挠哉？如此则褚渊，冯道之徒，亦将曰：吾神不挠，吾与孔子同道也，岂非所谓贼德之尤者哉！
子贡曰如有博施于民章
宰我是忧，为仁之防，害疑这仁，是做不得的縁宰我是天资近薄，一边观短，防章可见，所以如此，子贡则不然，原有一视同仁，的想头观亦欲无加之言，可见，但其博爱为仁，不知求之切近，则亦只成一个虚愿而已，有将病字方字扭合者，其谬不可不辨，尧舜犹病，正是所以为圣处，他这个病，如何可医？得惟人心，痿痹之病，除非恕之一味，可以医得尔，医得这痿痹之病，那尧舜犹病之病，觉得渐渐深重了。
犹病二字，是不自满足之心，若无此心，便不成尧舜，或乃以方字，病字相扭，合如治病者之用方竟，看成病痛病，字谬矣。
仁者已欲立而立人，已欲逹而逹人既以为已，旋以为人，虽同念并兴，早已二之，是不然，苏子瞻曰：病者得药，吾为之体轻，饮者困于酒，吾为之酣适，盖专以自为也，斯言足相发明，然则不欲立逹人者，谓之能自爱，可乎？其神必泣矣。
一篇订顽，只要人识得大原，存得这个意思却去做，切近真实工夫，方可渐渐扩充，所谓顽者，即痿痹不仁之别名，如巳，欲立逹不知人，亦欲立逹自私自利，非顽而何？非痿痹而何？
手足痿痹为不仁言，痛痒不相闗也俗谓之麻木，此之不仁，属于血气，惟知立逹已不知人亦如是，是义理之心，壅阏不流也，以血气明义理，故曰最善名状。
子曰默而识之章
默而识之，无他切而已，不切，则欲不遗忘，不可得也。默，只训不言，谓不靠着言而自能不忘于心，尤为坚固耳，非禁絶语言文字，只守个黒窣窣地也。
惟刻刻防其厌倦，所以更无厌倦，若自觉得无一毫厌倦，更不用省察，不用防励，则厌倦之根，已伏于不知不觉之中矣，则亦非所以为圣人矣。
默而识多学而识多见而识，皆当作记字解，与君子多识前言往行正同，邵康节以多见而识之，为别之云，虽多见，必有以别之义非不精，但与诸处识字，不能一例，故集注不用之。
子曰德之不脩章
乐以忘忧，忧字与不堪其忧，仁者不忧，君子不忧不惧之忧，同乃人心之私忧也，此处忧字与君子有终身之忧，同即君子存之，注所谓战兢惕厉，圣贤之所以为圣贤者，全在乎此。
法言云顔苦孔之卓，苦字亦下得好，苦即忧也，微特顔子圣人亦有苦。
或疑圣人岂有一毫不善，既无一毫不善，乃复忧不能改，这忧便不似真心实意了，若道圣人果自觉有不善，未及改处，又恐未安。答曰：世上一种人，不忧到极处，便是不善，到极处，不肯改到极处，所谓下愚不移者，无他，只是不忧而已，圣人只是忧到极处，便是能改到极处，能改到极处，即是无不善，可改，然其所以至此者，无他忧而已，真心实意忧而已，是吾忧也，圣人岂欺我哉！
此木轩四书説卷三
钦定四库全书
此木轩四书説卷四
举人焦袁熹撰
论语三
子之燕居章
子之燕居，闲暇无事，胸中太和，自然盎溢于顔，貌之间有不可揜者，其或有所感触如居，夷浮海之叹，则不容不改其常，度矣，譬如天道以风和，日丽为常。
子曰甚矣吾衰也章
孔頴逹曰庄，子意在无为，欲令静寂无事，不有思虑，故云圣人无梦，但圣人虽异人者，神明同人者五情，五情既同，焉得无梦？故礼记文王有九龄之梦，尚书有武王梦协之言，按孔君，此论精矣，然圣人岂特不能无梦而已，圣人五情恳恻，倍万恒常，其梦亦自异于人，人周公之见其精诚之极乎！
吕氏春秋有云：孔某墨翟，昼日讽诵习业，夜亲见文王，周公旦而问焉，用志如此其精也，按如吕説是以孔子精志于学，故梦见周公，然孔子自言发愤忘食，不知老之将至，则是无时而衰也，故不如集注之説为得之。
游于艺
栁公权云：心正则笔正，非苟为讽谏而已，学书之要，无出于此，未有心不正而能工，于书者也；如射及投壶弹琴等，圣人所制以教人者，其意皆是如此，故曰游于艺，艺亦道也。
举一隅三句
礼记开而勿逹则思邵子曰：愿先生微开其端，不善学者惮于研索，求师尽言，虽日闻所不闻，亦何益乎？不以三隅反，亦由不肯精思安于昏昧，致然与不愤悱者，病则均耳。是知受教之地，不存乎质，而存乎志也。
临事而惧
临事而惧之，惧是敬慎意，勇者不惧之惧，是怯懦，意将字义看得分明，便不相碍。
三月不知肉味
不知肉味只是极形容圣心之专一，不必以固滞不化为疑，若圣人真个全然不知，门人又何縁得知？只是见其学之之专，更不及他事，故以此为言耳。
冉有曰夫子为衞君乎章
怨犹悔也，犹俗云懊恨也，非以去国穷饿，难堪而疑其怨，或者夷以尊父之故，致国于弟，而齐卒不立，无以成先君之志，已，又不得立，重伤先君之心，伯夷不免有遗恨，齐不自立，废先君之命，而夷又不肯立，无以成己之志，齐亦不免有遗恨，如此则去国未可轻易而辄之立，犹不为无説此子贡再问意也。
求仁得仁，是夫子看得夷齐如此，非二子将仁字横据胸中，始而求继而得，也只是心之所不安者决不肯一日居行其心之所安而无憾，便是得仁也。
叔齐不肯立，不从父之乱，命亦所以成父之德，知此则衞辄不得以灵公之命为辞矣，灵之命，辄与否，不足论也。
子所雅言章
圣人所常言，实不出此三者，若谓虽不言诗，亦是诗之理，则虽不言易，亦孰非易之理，何以不云雅言易乎？
叶公问孔子于子路章
知人者，上喆之事，非君子所以自任也，有以其人之所至来问者，不辞让而对，是以上喆之所能者，谓为已能也，人未易知，未易言，又况由贤人而上之，至于圣人而易知之而易言之，可乎？叶公问孔子于子路，子路不对，孔子闻而弗善也，语之曰：女奚不曰其为人愤忘食，乐忘忧，不知老之将至，读者因以子路之不对，真失之也，则亦未之思矣，衞将军文子问诸弟子之贤于子贡，子贡再辞，然后对以所知以子贡之明逹，夙擅方人之长，然犹如此，甚矣其重也，况子路哉！况所问者，孔子哉？必也子路，固辞之，叶公固问之，然后以其所知者，谨而告焉，而又不闻也，则子路之不对，其为当然，无足疑者，若孔子之自言，乃假是以明己好学之至，尤可见其诲人不倦之实，至子路承问于叶公，虽能言圣人所欲言，犹弗敢也；为其不让之过甚也。
楚县尹称公，是为僣矣，齐未尝僣王而有棠公，何也？盖亦当时之通称，邑大夫卑不嫌同君称耳。
子曰三人行章
两人一善，一不善或不善，人有些善，或善人有些不善，无不可从，无不可改，此师之所以必有也。
所谓必有我师者，正谓人能心存为己无往，非可法可鉴从且改之，若受教于师，然为益多也，是则以师之有益，譬三人行之，亦可获益，非谓求师，只在道路，间不须更择一人北面而事之也，若不从师，讲明义理，即善不善，将有茫然不辨者，又何以从？且改乎？
学诚切于为己，遇其人，有善不善，自是黒白较然不待向那人身上苦苦搜求检察，而后得也。然必曰择者盖详慎之，心不可无。
子曰天生德于予章
孔子知桓魋不能违天害己，然未尝不微服而避之，所谓知命者，不立乎岩墙之下，若人方欲杀己，乃坚坐不动，而曰彼无如予何？则无是理矣。
子曰二三子章
圣人之心不息于学，圣人之身与道为体，无行不与者，此也。为不厌，诲不倦，盖无时无地而不然，犹惧学者之不察，如子张问与师言之，道与则深喜之，而告以固相师之道。
子钓而不纲章
或云，不纲不射宿，圣人只是无心，愚谓此正见仁人之本心，谓圣人不沾沾，以此为仁，则可，若谓全然无心，则将曰纲亦无心射宿，亦无心也。而可乎？必不纲，必不射宿，则非全然，无心可知。
弋不射宿，但以出不意，故不忍尔，有谓钓弋取物，难纲射宿，取物易者，是不知射飞为易射，宿反难也，取之易，非圣人所恶。
子曰盖有不知而作之者章
多闻见择善而从，且识圣人虽生知，故非虚设此言，无事实也，然自圣人为之，则所谓学不厌，智也；如舜之大知，而好问察，隠恶扬善，以至执两端而用其中者，与此无以异也。若学者，依此言而尽其功，至于真积力乆则有所谓虽愚，必明者矣，岂不可以为知之次乎？所谓次者，非是无得于心，以其由闻见考索而入，故谓之次耳。圣人实是无所依倚，神明黙成，而又从闻见择，识上用功，所谓生知，而未尝不好学也，但其自承当者，则只是求知之学耳。
凡言次者谓迫近不隔逺也如好学近乎知，亦谓于知为最近，非差得相近，终莫能至之。
互乡难与言章
诚心要进见，更无别様念头，即此是洁，唯何甚亦归！斯受之之意。
子与人歌章
周礼疏引季札请观周乐，而云为之歌齐等，亦是不依琴瑟而云歌，此皆是徒歌曰：謡亦得谓之歌，若依琴瑟谓之歌，即毛云：曲合乐，曰：歌是也。
子曰若圣与仁章
人知圣人之自谦为圣人之至虚，不知圣人之自任，乃圣人之大勇，所以为千，圣继絶学为万世开学统，而其功有贤于尧舜者，全在此，不厌倦两言，故中庸言天道，人道惟夫子实兼有之，不然，夫子一身自圣自仁，使后学有登天之叹，非天所以生，圣人之意矣。
夫子自言，非圣仁但能为之不厌，又教人使共为之先难，而后获也，公西华乃叹曰：正惟此不厌倦者，弟子所不能学，诚知圣人纯亦不已，一天道之不息，非勉强力行所得至，然而夫子之意，不喜其作如是言：不能是谁？不能乎正，谓非有不能直，不如已之愤，忘食乐忘忧，故曰：语之不惰，其回也与，又子贡言：学不厌者，智也，而夫子之意，正以学不厌，则智自生，好古敏以求之，虽愚必明也，总之诸弟子所见者，圣人之于天道，命也，夫子以身立教，则惟曰笃志于学，尽性以至于命，人能道者也。
吕氏春秋子贡问孔子曰：后世将何以称夫子？孔子曰：吾何足以称哉？勿己者，则好学而不厌，好教而不倦，其惟此耶？按：此与论语，若圣与仁及孟子公孙丑章语意相叅错，所谓勿己者，犹言无己则有一焉。
子疾病章
周礼疏引诔曰云云，生人有疾，亦诔列，生时德行而为辞，与哀公诔孔子意同。
子曰奢则不孙章
圣人意在恶不孙注言救时之弊者，当时如舞佾，歌雍皆不孙之事也，其实奢之害大，自是一定之理，不论风尚如何故？曰：国俭示之礼，不言国俭，示之奢也，假如世方俭固有人问奢俭孰愈？岂得言与其固也，宁不孙乎？
子曰君子坦荡荡章
小人长戚戚，何必王巨君李林甫一軰受此极恶，谓当惩创乎恶，恶不如恶臭，好善不如好色，虽终身行善亦近名耳，彼其戚戚之根，故自在圣人，发言之防，似应在此也。
子温而厉章
温而厉其温也，不偏于柔矣，威而不猛，其威也，不偏于刚矣，恭而安其恭也，自然而中节矣，只是极形容圣人，温威恭之妙。
欧阳圭斋云，温而厉一辞，若总下两句，所谓威而不猛，恭而安者威自厉，出不猛，有温在其中，此易晓也，威而不猛，可总于温，厉恭而安，何所附属？曰：书言恭作肃，又有所谓严恭，严也，肃也，非厉而何？且二者非可久之道也，持之而安，惟温而厉者能之，岂非互有所发明乎按此言圣人盛德容貌，只在一时，非是三种，图像温而厉，及恭而安，自可互相包尔，为温而厉一句，意有未尽，故反覆言之，欧氏此段，其义甚精。
子温而厉，子之燕居等章，初无事迹，必熟察而形容之，其有得于时行物生无行，不与之防深矣。
子曰泰伯其可谓至德也已矣章
繁露言，泰伯至德之侔天地也，上帝为之废易姓，而子之让其至德，海内咸归之，泰伯三让而不敢就位，董子废易姓之言，似谓泰伯以不立，故延商之祚，是为让商，非让季歴善发孔子之意者也。
泰伯文王心事略同，泰伯之难，在始文王之难在终。
君子笃于亲节
君子笃于亲则民兴于仁师古以为孔子之辞
周礼以宾射之礼，亲故旧朋友注王之故旧，朋友为世子时，共在学者。
曾子有疾召门弟子曰章
曾子之启手足，即是守身之效，非但保其形体而不亏行，又别为一事也，但曾子引诗之意，则但以保身言之，而守身固在其中矣。
曾子有疾孟敬子问之章
动容貌斯逺暴慢矣，谓不动容貌则已，一动容貌，斯必庄必敬，无暴慢之失矣，君子动容貌之道，所以为可贵也。知如此之为贵，则所以操存省察，而求至乎此者，自不容缓矣。操存省察之功在平日，亦在临时，然皆在此三言之外，非以斯逺暴慢之斯字为用意，用力于此也，朱子或问甚明。
三斯字俱就，现成説随所发而皆合乎道，无适不然，故足贵也，工夫却在平日。
正是整齐，振肃意思，正字中有真，有僞非便是好字，孔子言爼豆之事，是举小以该大，此笾豆之事则专指器数之末，而言。
将死而言善，常人固有此理，圣贤则何须如此説至于大奸，大恶亦不尽，然观温公论分香卖履之语可知。
曾子曰以能问于不能章
顔子之问，实有得益处，正如舜之好问乐取于人，以为善非一，味谦下而已。
量不期大而大，方是真大，世之君子，要做个大的模様，如所谓容貌若愚，寛深不测，都是有我之私，去顔子地位，奚啻天渊。
犯而不校，陈紫峰，谓万物既皆我，则我将谁校？此言疑亦有病，所谓不见物，我有间者，谓无物我二，视之私意，欲立立人，欲逹逹人是也；固非谓人即我，我即人防然不辨也，犯而不校者，不与之校，是非曲直，盖亦是细小不足，计校之事，故忘其是与，直在已非与？曲在人，无动于心也，或疑，如此则不校，犹非大难，不知细小之事，外虽若置之，而中不能无动，是即校也，怒于甲者不移于乙，人知乙无可怒而不能不迁，是知克已之学，非苟知之难，允蹈之难，故曰尝从事于斯矣。是盖曾子见贤思齐，自觉有不至，而厚自厉也。
不见物，我之有间，是无彼我之私，非谓人便是我，我便是人也，人便是我，我便是人，虽顔渊于夫子，亦无此理，无彼我之私，则虽于匡人于桓魋，亦只是如此。
无我不是全无主张只是纯乎天理
以能问不能，此五句都是曾子见得他如此，不是顔子自己有个若无，若虚不校的意思也。
曾子曰可以托六尺之孤章
托寄不夺，俱从学问得来，不单靠气魄，气节，方是个君子。
论语六尺之孤，郑注年十五已下疏云：郑言已下者，正谓十四已下，亦可以寄托，非谓六尺，可通十四已下。
子曰兴于诗章
此章要根，小学来説者盖古者之教十年，学防仪十三学乐，诵诗，舞勺成童，舞象二十，始学礼，舞大夏，此数年中已立得个基本了，从此日渐扩充工夫愈深，进则其得效之次第，有如是者耳，非谓小学时做一番工夫，便一生安坐享用，更不消费力也。兴立成是大学始终之次第，谓其不离乎小学，则可谓小学可以尽得此三项工夫，则不可。
陈同父云孔子以礼教人，犹必以古诗感动其善意，动荡其血脉，然后与礼相入，未兴于诗，而使立于礼，是真嚼木屑之类耳，按此论先兴后立之意甚好。
子曰好勇疾贫章
知好勇，疾贫者之易于作乱，则亟当思所以处之，知疾不仁，已甚者之必将致乱，则亦当思所以处之，立言之意，皆为主持，世道之人，而发不仁，有大，小有浅深，有不容不诛殛者，有小惩已足者，亦有当荡然，肆赦者，视事势何如耳！未可为一定之説也。
曰：疾之已甚，便是过当，不合理处，非谓小人亦当容养他除恶，务尽只要无私当理，何得谓之已甚，何乱之敢生。
子曰如有周公之才之美章
周公之才，只训智，能技艺，不可将周公一生大作，用都放才，字甲里，才难之才，训，德之用，乃是经纶天地，非常之才，两才字，大小天渊。
横渠云：大则不骄，化则不吝，夫大而化之谓圣，然则骄吝二者，惟圣人为无之尽也；今人知骄吝之不美，不肯居其名，若仔细体勘，自家病痛，盖有不知其然而然者矣。
子曰三年学章
学所以得禄，故三年学而能不至于谷者，为不易得，三年，言其久者，人之学不论成否，何如要之利禄之念易萌也，非谓学已大成，有得禄之具，而不志之为难，若论学之功夫只三年，那便得到大成地位，所谓不至于谷者，通三年，首尾而言，中间时时刻刻俱要体勘，非谓满此三年，乃当不至谷也。
学所以得禄，故三年学不动心，于利禄为不易得，非谓学至三年，学已大成，而久处困约，无感愤不平之意，为不易得也，论心术隠微则三年，为久论学术工夫，则三年算不得久。
子曰笃信好学章
守死以死守之不可夺
危乱之邦，其君相不能用人，听言虽有扶危定乱之术，无所复施其力，故不入不居，非特为避祸而已。
子曰不在其位章
孔子对哀公只云，举直错枉，不説某某当举某，某当错三桓当如何？对景公只云：君君臣臣，父父子，子不説陈氏当如何？公子阳生等当如何？此不在其位，不谋其政之义。
狂而不直
狂而不直狂字是人之病与进取之狂不同
子曰大哉尧之为君也章
圣人克明峻德，尽性而已，尽性者，则天之实也，以圣人之德，居首出之位，则有光四表，格上下之功化，故夫子仰叹之。
圣人赞尧之大，至于则天，亦只据尚书所记述，非能凿空，而作是言：此不惟见前圣后，圣心德相契，精微之极，亦正，足明唐虞史臣见而知之，所以片言只句貎得圣帝之真，至为显著，若不尔者，虽夫子亦何自如？亲见之。
舜有臣五人而天下治章
唐，虞之际，乃盛于周，见得才难十人之数，取足于妇人，又是难中之难，时説以唐虞二句专説盛下二句方説难者非。
自唐虞至，周人才极盛，仅一再见，夏商两朝，皆所不逮，此所以叹才难之，语不诬也。下文又言不足，十人之数，愈见其难也，或误认注意以唐，虞二句为叹其盛下二句，乃见其难，然则无此妇人，十人数足，遂不见，为难乎？非其防矣，注是才之难得也！乃总结之词。
有妇人焉，汉儒谓文母也，程子以子不臣母，用邑姜易之，按：武王所称十乱，皆文王时，任用之臣，武王因而言之，不縁文母一人，改其旧称，谓曰：十臣亦何所嫌！若专举文母，则自无称臣之理，汉儒于此，非是不加三思，率尔训释可知。
叹文王至德，分明见武王有慙德矣，不必曲为回防，然所谓慙德者，自是圣人心上有打不过处，不可以后世取天下，心肠揣度，圣人也。
率商之畔，国以事纣，则不惟文王一身自守臣分而已，欲使六州之人，皆凛然知有君臣之义，而不至于溃散也，是时商之天下，尚未有土崩之患，使纣能悛于厥心，内抚其人，外懐诸侯，则商道犹可以兴，此文王之心，夫子所以叹其至德也，周之德分明，指文王言，有谓武王事之，十三载，亦在其内者，其説似巧而拙也，若然，十三载以后，德便不至，亦不足以尊武王矣，汤武有惭德，自是圣人之不幸，夫子岂得而掩之。
子曰禹吾无间然矣章
此所谓间乃是识有不周，力有做不彻处，非如众人私欲之累，大为心体之害也；以此观禹，而亦无之。方见圣人尽道处，若是大段不好的，何消説得
当俭者不俭当，勤者不勤，此不但是间无足论矣。或凡事偏于俭，或凡事偏于勤，弊亦不小，或当俭而俭，偶有一处不俭，或当勤而勤，偶有一处不勤，未免犹有可间，故必合此数事观之，然后见其无往而非中道之流行，犹所谓天下莫能破焉也。
卑宫室，是仍前之制，无所增饰，有圯壊者则亦脩葺之，如此方是中道，若有意要朴陋，至于已甚便，非饮食衣服亦然，后世有焚雉裘者，方其焚之之心，已有间了，安望其克终，若汉之孝文，其庶几乎！
逹巷党人曰章
逹巷党人，史记加童子二字项槖七嵗为圣人师，盖相传有此言，或者孔子偶有所问于童子，童子答之，人遂以此童子为圣人，师此等事，容有之也。
执注言，专执谓专精一艺也，若学御，又学射，则是二事，二即不得言执，有谓射御，可兼执者，是失言也。
子曰麻冕礼也章
俭吾从众，非谓冕服事小，不若拜下之礼所闗者大故俯而从之，正以变古而不戾于礼，故圣人有取焉耳。若使变为诡竒之服圣人，岂亦以其事小而从之哉！周礼纯帛注纯实，缁字也，依字从糸，才疏引论语，今也纯俭，云丝理自明，即为色解之。
子絶四章
子絶四但云无私，或云无我，亦得记者，乃更剖分为四分外精细，盖从寻常人心术隠微处体察，见得人人有此四者，最难净尽，以此去看圣人，真乃全体晶莹，循环周流，莫非天理，故记之如此。
不但是常人意必固我之私，圣人无之，即伯夷之清，伊尹之任，柳下之和，未免倚于一偏，是亦所谓意必固我也，至孔子则无可无不可，时中而已，安得更有此四者，此所以为无之尽也。
子畏于匡章
孔頴逹云，孔子过匡，匡人以兵遮而胁之，从者惊怖，故设此言，以强之云云，孔子自比其身，言已有文王之道，下文云云，天若未防，文王之道，必将使我制作，匡人不能违天以害己，按杜孔所云，使孔子制作者谓春秋未成，已有此志，故于此发其端，此自为传，春秋立义，孔子之意，要未必尔，若使制作已备，遭离此难，匡人岂便得而杀之乎？
唐末苏拯作颂，鲁诗序云：圣人删诗，定礼出没行藏，承天之意，非由命焉，不然，论语不曰天之未防斯文，匡人其如予何？又曰：下学而上逹，知我者其天乎！以斯明矣，此见得圣人与天通，一无二。
陈留志孔子囚于匡盖围之使不得去即言囚矣
大宰问于子贡章
越絶嚭为人览，闻辨见目逹耳，通诸事无所不知，身纳于吴，以入郢，功位大宰嚭之才，如此其心悦，夫子称之曰圣宜也，嚭与子贡言语交闗传有明文，论语特不着其氏，名耳，必非宋之大宰可知。
陈吴皆有大宰嚭，朱注言：或吴或宋，而不及陈，以无闗大义故略之，然问于子贡者，当是吴大宰也。
多能只是钓弋射御之类，若删定赞，脩自是一生大事业，不得以此为多能中事。
将犹殆也，将字意当在天纵之上，而既以固字，发端无可着，此字处，故置在中间耳。
固天纵之将圣，注云：谦退不敢质言者，盖惟圣知圣，非学人所能知，若作断然之辞，则是谓已之识量，亦去圣不逺矣故不敢也。所谓坐无尼父焉，别顔回者，即此意也。自孔子以后，非便无圣人可匹，夷尹惠之徒，正以不可将圣字去品目人故尔。
子贡所见髙于大宰甚逺然玩其词气，原是顺大宰之意，而申説之却似小异，其词而不异其意者，此賔主对答之体也，今人不知，竟谓子贡，开口便驳倒，大宰以为快事矣。
子曰吾有知乎哉章
圣人看得天下之义理无穷，一人之聪明有限，故曰：吾有知乎哉？非谓毫无所知，浑浑沌沌，如婴儿也。
竭两端语器而道在其中语下学而上逹在其中
虽少必作
史记见齐衰瞽者，虽童子必变易少字，言童子意，更明了可知，以少为坐者非也。
顔渊喟然叹曰章
仁山，金氏谓略见道体，而集注言深知者，盖对卓立言，则此是略见其实，即是深知犹子贡所谓如天之不可阶而升也，当时弟子盖有终身不曾见得者。
夫子循循然善诱人，汉人多作恂，恂善传授有异，然以恂恂训恭顺，不如循循有次序之为得也。
博文约礼，古之教者皆如此，非夫子创为此条例也。观周礼可见。
既竭吾才，是顔子自言其做工夫，无一毫偷惰处，非谓博文约礼，做得已尽，更无遗憾，也须知欲罢不能，既竭吾才两句，只如一句竭，非竭涸之竭，谓到此更做不得，如所谓臣力竭矣，光景者，亦非也。欲从末由是无所用其力，至如博文约礼功夫，正好做顔子亦正饶力量，在汉书卓尔，非世俗所知，顔注卓尔髙逺貎也按论语如有所立卓尔，正谓其髙逺也扬子曰顔苦孔之卓，正是苦其髙逺尔此苦惟顔子亲尝之，曾有而下，盖未解斯味也。
欲从末由着力不得，是着不得，勉强之力，非无可做工夫处，只恁休也，工夫更绵密，更入细，所谓见其进，未见其止，此中消息愈微耳。
子疾病章
子路使门人为臣，若不得夫子之言，而今学者亦未便觉得子路之非先王之礼，固有定分，而礼又有义起者，安知治，圣人之防，不可以门人当家臣，此义理之所以难精也。
使门人为臣议，及防事则病甚可知，然子路存焉，则非七日，将终之病也。请祷之事，则或即在此时，不可知耳。窃疑夫子虽病甚，何至便议及门人，为臣等事，意者议出于子路，而诸弟子亦欲闻于夫子，可则行之，故先商论及此欤？
子路尚存，则病得痊矣，使门人为臣，或子路自请于夫子，或他弟子以闻，盖古人不以死为讳，故治防之事，皆得于生前议之，后之逹者，自作终制，其子遵而行之，为可法者也。
或问：使夫子疾病不间，非礼之臣，遂以奉终，岂不仰累圣德，胡氏曰：夫子倘至大故耳目，所接有异，必遂正之矣，圣人方寸决不以病而懵也，此説甚妙与易箦事，正可相叅然，愚谓倘有此等事，不使得接于圣人之耳目，则如之何？要之于圣人无损，如厚葬顔渊门人自任其咎，不干顔子身上事，易箦事，在毫发间，愚固亦尝深思而得其説矣，假令童子不言，曾子不闻此时，心气已絶思虑觉察，俱无所施，虽不得易，不害其为正而毙也，所谓死而后已者，如是而已，圣门诸贤，多知礼，明道之士，固决不令子路成，此非礼之举，然以为足累圣德，则亦过也。正如后世谥文宣，加衮冕甚而释老之徒，援此入彼，亦岂有损于圣人之万一耶？
无臣而为有臣，只此一言，折纷纷之口，破庸人之惑，由此而论，沃丁葬阿衡，以天子礼成，王赐鲁重，祭使诚有之，则二君者，其愚而自用乎？细人之爱乎？防于欺天，而不知其非者乎？
子贡曰有美玉于斯章
子贡举藏与沽两説为问，不知不觉落出个求字，非便有玉，求售之意也。自圣人言，我待贾者也，然后知子贡之言，求为有弊耳。
子贡言求善贾而沽，意只在沽谓不韫匵而藏，则惟求善贾而沽耳，非欲如世人之抵掌曳裾，屈节枉道以求之也。然才説一求字便不能无病，便是燿之心未忘，夫子所以云我待贾者也，亦所以教子贡也。
子欲居九夷
居夷浮海有目不忍见耳不忍闻之意
子在川上曰章
逝者如斯夫，不舍昼夜，发愤忘食，乐以忘忧，纯亦不已，圣人之所以与道为一也，语之而不惰，三月不违仁，顔子之所以未逹一间也。
鸢飞鱼跃，见道之无物，不有是横説不舍昼夜，见道之无时，不然，是竪説然中庸亦有无时不然，意论语，亦有无物不有意，学者做工夫，亦须是随事精察，力行而体之以不息，曾子之言，毅是也。
逝者如斯，不可説圣人于此，有悟圣人，不待观此而始悟也。
子曰吾未见好德章
存疑云：圣人此叹，其在顔氏既没之后，曾子未长之前乎？愚谓圣人望人进德，勉学其心，自是迫切不容，无过甚之辞，所谓未见者，叹其甚难得，所以警学者耳，不必天下，果无一人，然后説未见也，正使顔曾冉闵而在亦不妨，如此説不为枉屈了他，吾未见刚者。未见内自讼之属亦然。
此木轩四书説卷四
<经部,四书类,此木轩四书说>
钦定四库全书
此木轩四书説卷五
举人焦袁熹撰
论语四
子曰譬如为山章
譬如平地，虽覆一篑，进吾往也，进进不已，存乎已成，与不成存乎天，所谓命也，有性焉，君子不谓命也，如诸葛亮之扶翊汉室，足当斯语矣。
子曰语之而不惰者章
范氏云：如万物得时雨之润，发荣滋长，何有于惰？此正所谓如时雨化之者，其义精矣，然草木之发生全然无心，不知所以然者也，顔子人也。则亦用其心力而不惰耳，虽用心力而鼓舞于圣人之教，不由矫勉，欲罢不能，则有心也，而与无心者相似矣，圣人称顔渊所以厉他弟子，若竟谓全然无心，则惰者将安于惰，彼顔子者终不可，学而至矣。非圣人之意也。
子谓顔渊曰章
潘岳，杨仲武诔云：吾见其进，未见其已也，以止为己，是知进止，与前为山章同义，不云止于极至之地。
子曰后生可畏章
此章书朱子注，深得圣人之意，近世当湖陆氏，松阳讲义，深得朱子之意，自余讲家及时文皆失之，夫子言世上后生我观之，殊觉可畏，彼其年甚富，力甚强，苟其日斯迈，月斯征希贤，希圣孰能御之？焉知其将来，不如我之今日，而焉得不畏之乎？如使此后生者不知奋发，力行，日复一日，年又一年，至于四十五十而无所闻于人焉，则其不如我也必矣！斯不足畏已然，而今方后生未可量也泃矣。其可畏也，注云：言此以警人，使及时勉学，其意皆在言外，并未尝正言，后生不可不勉。不可不自省也，其以不如今为强，如今日者阳明之说也，正由错防立言之防而致然尔。
此章书，今人多不防看，但认得圣人腹中，意却不认得圣人口边意，圣人只是自言自语，略似谚所云愁人富，自怕穷者，不曾作防励后生语，乃是深于防励之也，惟松阳讲义，最得其解曰：可畏者，圣人自畏之也。我今所学，幸而到此田地，然年纪已大，精力已衰了，焉知彼后生者不兼程而进，赶着我乎？我如何不畏他？若到四十五十，而我曾不闻其有异也，则彼之不如我也决矣！我何畏彼哉？如今正是他有为时节我，如何禁得他住我，如何料得他定甚矣，后生之可畏也，此所以为诱进之妙，全然不是正説圣人固自有此等説话只就谦已之中，寓诲人之意，或曰，如此，则圣人之言，得毋过于巧乎？曰：圣人何尝立意要如此，説如此説来意思分外好如囘也，非助云云，亦此类也。
可畏不足畏俱属孔子自家説
末二句为后生説法耳，非为四五十嵗人説法也犹孟子掘井九仭而不及泉，犹为弃井，正为有为者言之耳。
子曰法语之言章
法语，巽言所施之异者，或视其人与其事之不同也，法言无事于绎，绎者亦归于改也。
绎其微意之所在，亦归于能改，故可贵，非空空防绎，一畨便休也，但法言则不待绎耳。
子曰三军可夺帅也章
夺谓人夺之如父母，欲夺而嫁之之夺，若被人迫胁，不过不得已而从之，这便是志不定，不是人夺之，乃是自倒了志。
子曰嵗寒章
勉人要做，松柏様底人，本领全在平时不干气节事。
子曰知者不惑章
学以知为先，如子路有闻斯行以乗桴为喜岂不可为？勇者不惧，而圣人有暴虎冯河之戒，盖其果于自信，自谓不惑，而所不知者正多，是知知仁勇须兼备，非各自一人事而可优，入成徳之域者。
忧惧，与惑字一例作不好字看，指不当忧而忧，不当惧而惧者，如司马牛之常忧惧是也。忧惧，皆情也，其用处有两様，如象忧亦忧，象喜亦喜，圣人之忧民，孔子惧，作春秋，临事而惧等，皆是当然而然，正见尽道处，不可与惑忧惧，相混而言之，圣人自谓我无能焉，亦是谓学有未至，私忧，私惧不能尽无耳，非谓忧世悼民等，念头皆要去之而不能也。
子曰可与共学章
可与立，未可与权，虽未能尽，时措之宜，然大段守得个正道，无差跌了，固非拘执偏见，十分碍事也，或乃以荀息之死，尾生之信，于陵之亷当之则谬矣。彼岂是从共学，适道来者。
可与立从共学，适道而来，其学已正，其识已高，其力已定，所谓未可与权者，如闵子之不臣，季氏子路之不欲见南子，是也；非固滞不通，害义伤物，而后谓之不能权也，硁硁信果，孔子以为小人，恐未可言。适道其所立者更狭隘不足道耳。
立由适道而来，大体已正，大义已明，固非拘滞窒碍，如所谓好仁而愚，好信而贼者也，但未能精义入神，适时措之宜耳，必待能立之士，然后可以语权，而权正未可易言，此学所以贵不息，非至善则不可止也。
权非圣人不能用，盖非圣人无以尽权之，用其神化，则圣而不可知是也。然孔子所谓未可与权者，正指学人所能者而言，自圣人而下，如大贤则能权矣；不能权不足以为大贤，谓必圣，然后能权是权，终无时用矣，嫂溺援手以变通，言权，此只权之一义耳，求事理之至当，则守正之至，如所谓自古皆有死，民无信不立者，是亦权也。不言变通，变通至矣，非权而何？
董子曰：权虽反经，亦必在可以然之域，此公羊之意也。可以然者，合道之谓也，不可以然而然，谓之权者，世俗所谓权宜权变，是苟道也，若不反经，亦无权名，程子言权只是经者，意圆而语小滞也。
唐棣之华章
借其言而反之，非以示删诗之意，此诗所以见删不可知其何説。
乡党篇
圣人一身作止语默，莫非天理，至教昭然，如乡党所记，必作必趋之类，更无言语，如申申，夭夭温而厉之类，并无事迹，古人所以贵亲炙也，然千载之下，苟能默契而神防焉，亦与亲炙不异。
乡党一篇，事虽琐碎，而理则浑沦，学者于其琐碎处逐节，看得仔细，则于所谓浑沦者，亦可以左右逢原矣，乡党所记，鞠躬，战色足躩，如食不厌，精饐餲，不食之等，皆圣人践形之事，学者精求其所以然而自得之心可也。
道无形也，而着于事孔，孟不言无形之道，使人自得之而已，故曰志于道曰：朝闻道，皆不离乎事物也；若言其无形者，不解其义，则谓事外别有道矣，不知形而上，即其形而下者是也。乡党一篇，所谓日月有明，容光必照焉。
孔子于乡党节
乡党，恂恂如也，汉碑作逊，逊又作逡逡，盖师传各异，故多不同，然此三字音义，亦皆相近。
似不能言者，谓与父兄宗族，凡尊长者言，则自如此耳。非谓处乡党中一槩如此也。与卑幼言定须有别此类，可以意推。
与与如也
韩退之文有褒衣峩冠，与与如也，是威仪中，适意为近也。
揖所与立节
论语左右手，衣前后襜如者，即周礼司仪，不正其主面，亦不背客之谓也。
执圭
周礼疏云：若本君亲，自朝所执，桓圭等是，若遣臣聘不得执君之圭璧，无桓信躬，与蒲璧之文，直瑑之而已。
必有寝衣
论语必有寝衣，即今之被也，非有袖有袂之衣，别储卧具，斋则用之。
狐貉之厚以居
汉书顔注狐白之裘，轻柔难得，故贵，今人则以背毛为裘，而弃其白，盖取厚而温也，按乡党狐貉之厚，以居正是取背毛为之，弃其白者，别作轻柔之服。
食不厌精章
食不厌精，脍不厌细，此与兵不厌诈，山不厌高，水不厌深，一例谓愈精，则愈善，不厌其精也，愈细则愈佳，不厌其细也，圣人如是其絶不异人处，正是所以为圣处，非谓不求精细，但不厌弃之而已，注以是为善，是解不厌之意，非谓必欲如是，乃是言圣人之不厌，与世之求精于味者，貎同而心异，不得误认以为亦犹夫人尔而非正解，不厌二字之义也。
注以是为善，是不厌二字，正解下文，非谓必欲如是也，恐人疑圣人详于味，有固必之心，故又説此一句非谓圣人于精细，但不厌之而已。
自食饐而餲以下一节宻似一节，饐餲馁败，不食者多，但色臭恶则稍轻，失饪不时，疑若可食矣，至于一割不正，嗜味者，尤以为无伤，然圣人则自不食之以下至不多食，节节皆见此意。
自饐餲馁败以下至割不正，不得其酱，乃是由不可食，渐次，及其最轻者，而圣人无所不谨，如戒律之有粗细也，然圣人则自不食而已，若他人留意，食味过，有憎嫌甚至，诘责纷然，则以视夫饕餐而无择者，其为心害，岂不更甚乎哉！
王莽时，鲁匡议征酒酤，云诗言无酒酤我，而论语曰：酤酒不食，二者非相反也，诗据承平之世，酒酤在官，和防便人，可以相御，孔子当周衰乱，酒酤在民，薄恶不诚，是以疑而弗食，按匡言薄恶不诚，故疑而弗食者，亦可谓得情理之实矣。若使民俗淳朴，市酤洁防，圣人岂便絶之也。
礼小饭而亟之注，备见问也，当食时事，或须问者，不容不问，问则答之，论语云：食不语者，无无故而多语云尔，岂固不语也。
食便不语，寝便不言食而语，当语而不语者多矣，寝而言当，言而不言者多矣，圣人与众人差别处在此，其初则一而已。
虽疏食菜，羮必祭，必齐如禹，稷躬稼而有天下，皆为其有功徳于民圣人之心与天心一般。
席不正不坐
许叔重云：席不正不坐，割不正不食，不饮盗泉，积正也，按积正犹孟子言集义，贤人勉力，圣人无心，其合小为大，一也。
古之坐，如今之跪也，不特周时为然后汉向栩传，常于灶北坐板牀上，如是积乆板乃有膝踝足指之处，若如今人垂两足而坐者，安得此乎？
乡人饮酒章
乡人饮酒嵗时聚防而饮尔，或谓是乡饮礼者，谬既是乡饮礼不随，杖者偕出，而酣纵自如，世间定无此人，何烦笔记乎？
圣人于先王之礼，不论大小，总无一毫轻忽之念，子贡欲去羊，则曰：我爱其礼，乡人傩则朝服而临之，即此亦可见圣人之心。
傩近于戏！夫子不见其为戏，非明知其近戏，而以古礼，故不敢不敬也？以是求圣人之心，其庶几乎！
君赐食章
君赐食必正席，先尝之曰：先尝则余当以颁赐此注，特是一义于记事，本指未为得，也先尝者，略知其味甘悦，有异乎常所以为敬，不便是饱食一顿也，至于颁赐，理宜有之，然定以先字对颁赐，而言则似一尝已后，夫子乃更不复沾唇，此事之不然者，君本赐夫子，食如此反为虚，君之惠，故知不然，况所赐不定，何物容有宜于老疾，而其物又不必多者，虽不分赐亦有之矣，如杜甫诗山缾乳酒下，青云洗盏开，尝对马军，此正先尝义也，凡诸小夫之见，并可为此注献疑者焉。
观顔渊攫饭之事，则所祭饮食之物未祭，不得先尝，故君赐食，正席尝之，恐或祭余不以祭也，迄今犹然，刘念椿曰：加朝服，非覆之，盖面在上，背在下，如服之然。
朋友死章
无所归于我殡，若彼自有至亲，骨肉而代为之殡，则义无以处人，亦犹冉子之请粟，似义而实非义矣。
无所归，曰：于我殡，不特仁之至，亦见义之尽，盖使其有所归，其人恩分不得辞，而我乃代任其事，是使彼不得自尽，而我之为义，乃所以为非义也。故无所归，则曰：于我殡与好行其徳者异矣。
孔子世家富贵者送人以财，仁人者送人以言，庄子财作轩，论语朋友之馈，车马不拜，赠送之礼，以车马为盛，轩言亦叶句也。
子曰从我于陈蔡者章
十哲是世俗之论，门人追记，陈，蔡，诸贤约略，分为四科，以系姓名耳，固非夫子设教，欲令从游之士，各成一器，不须兼通也，又圣门材品无所不备，将此四科包摄，其余则亦有未尽者，如曾晳之狂，漆雕之见大意，子张之威仪，公西之礼乐未悉，当属何科？恐陈蔡围中，此类尚多，弟子不能屑屑记録诸人亦不以遗漏为嫌也。孔门诸子徳行一科四人，并曾有六人，谓之大贤，其余谓之贤人，李萧逺运命论曰：仲尼至圣顔，冉大贤萧逺之意谓冉伯牛也，而李善注以冉求当之，是盖善之失也，然所谓贤者，固亦有等矣。三千之徒，孰非贤者，其七十子特为翘楚，况由赐游，夏，冉求之伦，尤翘楚中之英秀，亦何遽不可称之，大贤者乎？善之意疑出于此也。言语宰我，子贡，刘向以为孔子之言。
子曰囘也非助我者也章
圣人自云学之不讲，是吾忧也，与门弟子言，即是讲学之事，其实有望助之意可知，况聪明如顔，渊尤非他，弟子比，故其辞若有憾焉，此圣人谦徳所形盖莫非自然而然也。苐无所不悦，孔顔相契，虽鱼水之乐有不足以喻之者，其非真憾，不待言可知。
子曰孝哉闵子骞章
孝哉闵子骞一説谓圣人于弟子，不称其字孝哉，句即是人言，而夫子述之也，愚谓据本文，则是説诚无得而难矣！然论语由门人笔记，岂尽依圣人唇吻，无一字之差乎？或者之説未必不然，亦正未必然也，读古书，当得其大义，黙识而心融之，虽有一隙之明，不足贵也。
顔渊死顔路请子之车章
礼命服命车，不粥于市；而颜路请子之车以为之椁，何也？虽得其车，何所可粥？盖孔子时先王之礼典，废而不用者多矣，孔子不许顔路之请，不独以顔氏厚非宜，即已命车，亦自不当粥之以亵君也。
季路问事鬼神章
诚者物之终始知生则知死矣理一故也
言必有中
赐不幸言，而中使赐多言此言语所以下徳行一科闵子言必有中，不言后患，若何所以为有徳之言。
子曰由之瑟章
门人不敬，子路是资敬之，敬如曾西，言吾先子之所畏也，是此敬字之意，盖门人师圣人，而于其高第弟子见称于圣人者，则从而尊敬之，其后进门人事之在师友之间，今见夫子斥，子路如此，以子路为不足学，故不复尊敬之，非便，藐视之玩，忽形于外而谓之不敬也，圣人之教，无众寡小大，无敢慢，况于同门友朋乎？
注喻入道之次第堂室，皆以喻道，不当防上丘门为説门则实是门耳。岂从下升高之喻乎？
子贡问师与商也章
然则师愈与子贡已知师过乎道，商不及乎道，皆非中矣。就此较量却未免以过者为优，故复有此问。
有谓子贡不知夫子之言为过乎中，不及乎中而以师比，商为过商，比师为不及也。故有师愈之问，看得闻一知二之子贡却似叩槃扪烛之盲，人岂不可笑！
凡章内所无之字，皆章内所有之理，此章中字，盍各章仁字是也。
季氏富于周公章
冉求聚敛，固是不好，然尚是老实头做，若説欲弱私门，要他结怨于民，则险诡甚矣，以此囘防，冉求却令他含寃多少。
师也辟
荀子苐佗其冠，祌禫其辞，禹行而舜趋，是子张氏之贱儒也，荀卿言固过，然子张习熟威仪，中少情实，其徒效之，遂成斯弊，夫子所谓师也，辟者警戒至深，犹不能尽革其故，故曰顔，囘好学，今则亡也。
子曰囘也其庶乎章
赐不受命而货殖焉，不能如囘之不以贫窭动心而计校之心生焉，是不受天命也，有谓赐之，命本应得富，虽不用计用数，货亦自殖，赐自徒劳者，此正世俗之见，乃徐子平辈所谓命，非圣贤之所谓命也，篇末不知命，义亦同此也。如无志不仁之人，求生害仁，虽获期頥之夀可曰天命，此人不死乎？罔之生也幸而免。
子张问善人之道章
善人之未学，非是全不读书，如象山一字不识之説但不能如孔子之好古，敏求顔曾之博文，约礼精察力行，便无自而入，圣人之室耳。
善人所以不学只缘无必为圣人之志
入室尚未是，神化地位，顔子之卓立曾子之忠恕，便是入室境界，若神化则所谓权，所谓圣之时所谓化不可及也。
子路问闻斯行诸章
子路之病，是冉有所无，冉有之病，又是子路所无，所以各人只要医治得一边。
季子然问仲由冉求章
圣人心气最和平，独此答季，然语似若愤激然者，正以季氏擅鲁有无君之恶，而二子甘为之臣，使其家子弟自多如此，故答辞愤激，盖因其当怒而怒之也，具臣之云，轻之甚，冉有聚敛，不必言矣，子路义勇师百世，而亦仅仅为具臣邪？然观季氏伐颛臾，竟不能犯，顔谏诤则具臣品目，原非过贬至，不从弑父与君，二子实优为之，褒贬抑，各如其质，不因喜怒为卬，斯其所以为圣人与？
愿为小相焉
愿为小相不止，是欲效用于世，以显其长，盖先王礼乐皆斯道之英华，必将实试之于宗庙祭祀，防同之地，则礼乐益熟娴于身矣。然则赤所谓愿学焉者又非止苟为逊辞而已。
风乎舞雩
周礼疏四月正雩，非直有男巫女，巫按论语春服既成，童子六七人，冠者五六人，兼有此等，故舞师云：教皇舞师而舞，旱暵之祀，舞师谓野人能舞者，明知兼有童子，冠者可知。
顔渊问仁章
礼是出相底天理
为仁由已，注言在我而无难，唯其在我，故无难，非以克复为易事也。
由人不由己者，虽浅小易竟之业，何得不谓之难由己，不由人者，虽器重道逺何得不谓之易知，此则所谓先难后获者，与此义自不相悖。
周礼筮目，筮其要所当也，疏云：要目之事，引论语顔渊请问其目？郑云欲知其要顔子意以礼有三百三千，卒难周备，故请问其目。
视听言动，乃人心用事之防，故易流于私欲，私欲一行仁徳便不贯彻，必随其感物而动处审察，几微而克治之以复于礼，所谓道心为主，人心退听。
当时弟子闻夫子之训，亦应有承当厎话，但力量或做不彻，便不足以副其言，便不足记了，顔渊仲弓是真个做得来的，故特记之。
杜预注春秋，庄公围郕，师还云，时史善公克己复礼全军而还，按汉已下诸儒于论语圣人之言，都不能精求其义，但见事有近似，即便许之，故虽鲁庄，小善不害为克己复礼，其视论语之文，直等六经外篇矣。
仲弓问仁章
乾道雷厉风行坤道日渐月渍
主敬行恕，邦家无怨，克己复礼，天下归仁，此天徳也推之以行王道，则善人之胜残去杀，仲弓其优乎？夫子之立，立道行顔渊其庶乎！
出门二句是无众寡无小大无敢慢之意
左传出门如宾，承事如祭，仁之则也，按此或左氏即本论语文为说，未必定出臼季，亦未可知，而仁之则一语特精。
天下归仁，便有无逺弗届的意，邦家无怨，便有积渐，感通的意，工夫不同，故效騐亦不同，及其成功，一也。
司马牛问仁章
夫子告司马牛独称仁者，言讱牛之多言而可知至，问其言也讱，斯谓之仁矣乎？以此为多言而之騐则亦有不容不辨者，圣言引而未发，正须再问，然后教之，既不能片言喻防，若便止而不问，求益者，岂如是乎？孟武伯问子路仁乎？夫子谢以不知武伯，又问：此皆必应尔者不足，褒亦何得讥为可已。
就治其标，内亦便有治其本原工夫，心常存，故事不苟，这个便是敬，便是本原工夫也，但只就讱言一节，上指防耳。
子张问明章
子张问明，夫子告之以浸润云云，子张才高意广，有自贤之心，必谓此等亦自易知，不至为所蔽惑，所谓明者，当不止此，不知自谓能察者，往往为所蔽惑，而不知夫子洞见其失，故重复而言之，以为非明之极者，正未能使之不行也。
子贡问政章
夫子言兵食，信不可缺一，又缓急轻重，都不明言，然子贡已心知信为尤重，是其达于为政之理也，但未能决见其所以然，故一再问之，而夫子告以宁，去食信，必不可去，防之曰：自古皆有死，民无信不立，然后乃知不因死生存亡而稍有囘徨不决之志，此非圣人不能言之，如此直截也，伯夷，叔齐相让而逃，不因有中子，故得两全，及孟子与桃应论舜事，正是一理，可以叅观，所谓天下无难处之事者，正以众人利害，私见畧无足以牵扰之故也。
孔子言足兵，言临事而惧，好谋而成，又曰：善人教民七年，可以即戎，战固当慎，不言战可废也，兵以定乱，废而不用，则乱益甚，生民之祸，殆有甚于锋镝，死亡者矣，只是顾不得，兵食不去，修那政事，便是去了，这是由得自家的。
棘子成曰章
文虽在外，亦是闗着里面事，衣冠是外物然无此，何以行礼？则知衣冠亦非外物如毛，附于皮，却不是强附之，文质之不可相无，天生如此。
子张问崇徳辨惑章
崇徳则但告以崇之之方，而徳在其中犹答诸门人问仁之防也，辨惑，则但告以惑之，情状而辨即在此，知得此种是惑，便是辨也。
主忠信以立徳徙义以进徳立如守进如战
樊迟问仁章
未有不爱人而能全其心之徳者
错者，舍而不举也，若谓终不肯变，而投诸四裔，则是不能使枉者直也，且众枉，何得皆迸逺方圣王之世，虽有四凶之诛，而夫子所言错枉，则不兼此等在内，正谓不劳余力，但舍置之，使自媿，且慕而为直尔。
举臯举尹不是以利诱之，亦不是要去化不仁而后为，此只是举其所当举，不使小人与君子同进，不以小贤加大贤，至明至公，自然变动，得人心若云，汝能为臯尹，吾亦与官做，后来好人，一日多一日，势不能个个与他官做，却似圣人以智笼羣愚了。
曾子曰君子以文防友章
不是借讲学以防友要，明道须是讲学要讲学，非良友不可而讲学者乃所以防友，盖彼之求我，犹我之求彼也。
讲学以防友，所谓讲学者必虚心平意宻虑精思相与考圣贤之成法，求事理之当然，与所以然，以为践行之地，此即所谓学问思辨而仁在其中者也，若只是借讲学以防友而惟务夸多，鬭靡甚至，竞为新竒之説则所以防友之心已堕于放僻邪侈，而不自知，更何辅仁之可望。
以友辅仁，一面讲学，一面便辅，仁知行并进，交得其益。
刑罚不中二句
论语，刑罚不中，中读去音是也。后汉书字作衷衷，亦去音也，其义则曰：衷者不轻，不重之谓，盖与允执其中同义，然允执其中，协躬穷等韵，则似平去，皆可读耳。
樊迟请学稼章
稼圃之请，不过近利之见，如云治生为急，可以养廉耻，安淡寂不至，纷营乱心耳，非若沮溺，文人之隐以为高，又非思以其术治天下，若许行并耕之説也孔子以为身，既为儒，则所学者先王之大道，礼义信皆修身，治人之要，迟之学，诚优于此舍，则藏用则行可也；谋道不谋食，馁乏，非所惧也，沾沾以稼圃为请，鄙之甚也。
冉有仆
为人御者曰：仆仆卑贱之称，按礼仆授绥，仆者降等则受，不然则否。不降等者，仆与已同爵，若然，大夫为大夫，御君为君御固有之矣，不得云卑贱之甚，若今仆之役也。
庶矣哉
周礼土国用人节，注平地，多人疏谓，若卫国之类也，子适卫，曰庶矣哉！卫民之多，亦以平地故与。
子曰如有王者章
圣人功化有所谓立斯立道斯行者，是其神速也！此言必世后仁，又何迟久耶？不知渐仁，摩义沦肌肤，浃骨髓而三十年之间，可以致之，则所谓神速者，固亦在其中矣。
定公问一言而可以兴邦章
定公问：但得一言而可用之兴邦，有诸乎思之，不得其言，以夫子深识治机，必当有以教己故问之也。夫子承君问思此一言，未易可得，故曰不可。若是其几也。夫惟人所言为君难，为臣不易乎君，如知为君之难，即此为君难一言，不几乎可以之而兴邦乎？欲君绎思之，深信其然也，盖圣人告本国之君，言词柔輭，意思恳欵有，至是者柔软，不为刚决之辞恳，欵不为简直之语，又不自立，説而引人言明之畧无予智自圣之嫌，读者盍亦于此？深体味焉。
注一言之间未可必期其效，非谓安坐无为，苐求兴邦于一言之间，为不可几也？定公虽中主，彼其发问之意，抑岂若此之痴乎！定公之问，正犹子贡问一言：可以终身行耳，谓有易视，兴邦之心者，亦曲説也。
叶公语孔子曰章
吕氏春秋云：楚有直躬者，其父窃羊而谒之上，上执而将诛之，直躬者请代之，将诛矣，告吏曰：父窃羊而谒之，不亦信乎？父诛而代之，不亦孝乎？荆王闻之，乃不诛也。孔子闻之曰：异哉，直躬之为信也，一父而再取名焉，按论语叶公述此事畧矣不韦所记，盖得其实也，攘羊证父，若但在民间，则是细人行，不应便喧动，公卿之耳，必楚国有此处分，故见孔子犹盛称之。
叶公楚之贤臣，岂至以证父为美，盖以圣人所贵者，直道子证父，攘可谓直矣，似此直道，亦有不可行者，心疑之，故称其事，以观圣意谓何？夫子告之以所谓直者不出乎天理，人情之外，当隐而隐，隐乃直也，彼贼恩无亲者，枉曲孰甚焉！此与开示宰我，不须从井，然后为仁者正同也。
此木轩四书説卷五
钦定四库全书
此木轩四书説卷六
举人焦袁熹撰
论语
子贡问曰何如斯可谓之士矣章
非仁非义之事虽小，不为，如以言不言餂人之类，皆可耻也。若是穿窬等事，众人皆知耻之，何必士？
今之从政者何如？不説出某人某人来，圣人便痛斥之，不然，居是邦不非其大夫答语，须更蕴借子贡此等，问：亦是机警，处如伯夷，叔齐何人也？问得尤妙。
郑注檀弓噫不寤之声，是叹其不晓寤也，子贡问：今之从政，而夫子曰：噫者，亦以子贡此问为非所当及，故发叹以警动之也。
子曰不得中行而与之章
夫子即得中行狂狷，亦未尝弃也，既无中行，属望于狂狷尤深。
注谨厚之人，是真实谨厚者，非指乡愿也，如高柴一辈人，毕竟靠他不起。
子贡问曰乡人皆好之章
乡人非谓村俗无识之细人贵贱贤愚皆在内
须知此等是子贡防问处莫认是子贡所见，真以皆好，皆恶为可也，此类甚多。
子曰君子易事而难説也章
圣人之言彻乎？上下士庶人一家之中，亦有事有説专主大臣，言者偏甚矣。
宪问耻章
弟子有问多矣，独此称名疑此，及下章原，思所自记，故下章无原思问曰：文。
克伐怨欲章
原思，亦不是有意要藏匿，此四者于隐微之中，他只是做制防工夫，觉此心已自做得主风恬浪息，多少快活！故遂谓之仁，而不知根株，未尝拔云，将终无以至于仁之地也，可以为难，谓较之肆行者，则此亦是难能之行，非谓为仁，本不难而宪自走了，难路也。
原思之意，亦未敢便道自已能不行，盖平生趣向功夫，不出乎此，故直云可以为仁矣，然亦可见原思过于自信，执徳不之病，故夫子直云仁，吾不知以激而进之，众人之克，伐；怨，欲多从利害上来，学者之克，伐；怨，欲往往夹杂义理，中尤不可不察。
子曰士而懐居章
此与耻恶衣恶食，皆所谓隐微，深痼之病，人不及知而已，自知之者也，所谓士者，非苟窃附儒林而已，其人亦从事道徳希慕圣贤而理不足以胜私，志不能以帅气，隐隐然留意，便安之地，不能决然舍去，是其志趣与庸俗无异，故夫子警之，谓之懐者若女子之懐春动于中，不形于外也，若其人笑言哑哑，动作营为，不出乎饮食服舍精粗，美恶之间，了不慙恧，则已显，然非士矣，复何足以烦夫子之提撕哉？此所云不足为士，盖疑于足以为士者也。
安土者，随寓而安，懐居是有所系恋，心下割舍不得。
子曰邦有道危言危行章
管子曰：贤人处乱世，知道之不可行，则沈抑以避罚，静默以侔免，非为畏死而不忠也；强言以为僇而功泽，不加进伤，为人君严之义，退害为人臣者之生，其为不利弥甚，故退身不舍，端修业不息版，以待清明，按论语危行言孙，中庸默足以容意正如此，管子之言，可谓得圣贤之心者欤？
子曰有徳者必有言章
勇者不必有仁，此勇字，尚是好底，遇该做底事，他也不畏缩如白刃，可蹈之类，疑于仁，然尽有血气之强，做得来也轰烈，未知其果出于仁也，若是十分粗恶底勇，则其无与于仁，又何待言哉！
南宫适问于孔子曰章
禹平水土，稷教稼穑，有功于生民，甚大，他只是尽其职分之所当为，无一毫自私自利之心，不但不妄，觊天位而已，此是何等様徳南宫以禹，稷，比孔子极是亲切，盖孔子以布衣垂教万世，其勤倍于躬稼，而其功尤有大于禹稷者，然孔子只是不怨，不尤下学而上达天之心，必有所以独厚之者，此圣贤所深信而不疑，而难以明言也，故不答，其问而特称之曰：君子哉若人！尚徳哉若人！
庄子论风以众小不胜，为大胜者，亦可以见天定胜人之理，后世暴桀之徒，肆其毒虐，而享有天物，诚若无可谁何？然其子孙得祸之烈，有什伯于羿奡者，则天之所以为大胜者，固自在也，至其中不齐之故，未易究推，要皆小，不胜之类耳，以其小者，疑其大者，奚可哉？
子曰君子而不仁者章
夫子所谓君子者，必其心术，正大光明，一切垢污，并得扫除，若子路等是也。然而不仁犹有之，此见仁道难全，省克之功，不可懈于一息，若只是世俗称为君子，或但以廉节高一时，矫厉自好，不为小人之行而已，则其不仁尚多，合仁者絶少亦何有矣！夫之足言。
非谓虽有不仁，不害为君子，正见此心，须臾有间，便是不仁，为君子者，岂可一息放下，若小人则纯是私欲，无缘得他悔悟，故絶之严。
子曰爱之能勿劳乎章
人固有爱而不知劳，忠而不知诲者，故云然，使知爱而不劳，适所以为不爱忠而不诲，适所以为不忠正要天下之爱，忠为心者，必出于此，非谓天下之爱者，忠者无不出于此也。果是如此，则何须圣人説得
子曰贫而无怨难章
处一化，齐无富无贫，何难何易？岂不是邈与世絶圣人之言，其卑如地，正不喜，将此等语言，率尔教人，盖卑者未至，而遽语高，则成空言而已，又谓圣人俯同世情，差其难易，不知圣人最悉甘辛，设身处地，亦自觉其如此，若不悉甘辛者，则自是天上人，何能于此尘界而为导师者也。
冉求之艺
周礼疏引冉求之艺，文之以礼乐，礼乐既是六艺，明上云艺非六艺也，【是才艺】。
今之成人者节
若今之成人，并做不来，恐怕不是人了，盖今之成人，人字便是对禽兽説也。
子问公叔文子于公明贾曰章
公明贾亦不是故意要装防得十分好，他看文子真个是时言乐笑义取了，自夫子闻之，便见得时措之宜，极是难到，文子虽贤，安得遂至此地位，故曰其然，岂其然乎？公明贾一时，撰得説话好夫子听来，便如精一执中一般，此所以为圣人也。
时然后言云云，亦非公明，贾虚造此言，彼见文子言笑，取皆无差忒，便谓已能如此，自夫子闻之，则以为得时措之宜，苟有一毫未至，即不足当之，故不敢轻信，大抵圣人与常人其心之精粗相去逺也
文子非不言笑，取诚如贾言，时然后言云云，想贾亦非故为饰词，彼见文子之言笑，取不似他人妄诞苟且，不合人心，惟觉非时不言，非乐不笑，非义不取，泃有若是者，而不知其论理之粗也；自夫子闻之，则谓非时措之宜，不足当之，亦犹子贡言传施济众，而夫子则以为尧舜犹病耳，圣人所见道理，无不如此。
子曰晋文公谲而不正章
后汉书注孔子曰：晋文至不谲云时，周衰政乱，桓文能统率诸侯，翼戴天子，故取其一切之功也。此言得之，盖夫子论晋齐二霸以文为谲，亦小管仲之器之意，若非节取即彼哉！彼哉！置之不议可矣，复何用指摘为观下二章，并美霸功，而此开其先意亦显矣。
先言晋文后举齐桓者，重在褒，齐桓也，系以下二章，其意尤明。
子贡曰管仲非仁者与章
夫子言民到于今犹受，管仲之赐者，自管仲佐齐定霸，而晋文继之，中国有盟主，累数百年，皆由仲立得个规模齐，晋虽各自为国，其事则犹一家也，文中子书，晋、宋、齐、梁，陈亡，亦是此意。
管仲不死，子纠之难，他胸中便打算，一匡全局，除了自家更无人能如此做，若便死，岂不可惜！或曰，仲何以知桓之必能听从，已以成功业，倘或不从，则节义，功业两丧，岂不狼狈乎？曰：管仲所打算底，却是卑近易行之説他又不要其君，正心，诚意，只要做富强，得了齐国，便自做得，无论桓公，苟非大不道之主，个个做得个个肯做，假如子纠为君，管仲，便辅子纠做此事，所以能做者全在，管仲手里，只要有个君他，便做出来也，圣人深知其心，故曰：岂若匹夫匹妇之为谅也，自经于沟渎而莫之知也。
管仲所做底，是春秋世界第一事，舍此皆不足为后来孔明所做的是，汉末世界第一事，舍此俱不足为，故孔明抱膝时，自比管乐，便自把心事説出来只是时人不喻其意。
列子管仲与召忽奉公子纠奔鲁，鲍叔奉公子小白奔莒，张堪注云：纠襄公之次弟，小白纠之，次弟按纠长于桓诸书，多可证，程子之言所以垂训尔。
公叔文子之臣
仪礼私人注云：私人家臣已所自谒除也，疏云：此对公士，得君所命者，此乃大夫自谒请于君，除其课役，以补任为之，按家臣有二种，一君所命，一自谒除，自谒除者，若汉公府辟召矣，由求之于季氏，皆私人也，公叔文子之臣，僎亦当由公叔自除乃能荐之公朝，故孔子美之。
子路问事君章
注云：犯非子路所难按，季氏旅泰山伐颛臾，子路皆不能救正，则似犯亦有不能者，然观其食，辄之食而不知去，则恐是以季氏此等之事，为无害于义而不必谏也，盖子路之病，只是于义理是非界限，不甚分明，而强不知以为知，故孔子教以勿欺而犯之。
勿欺也，而犯之，是教子路以勿欺为本，而又须犯之，非谓欺也而犯之，则当戒也；注言犯非子路所难，然观季氏伐颛臾，子路亦竟黙黙，则教之以能犯固亦不为赘也，况圣人一言，万世人臣之道，皆不能易，又不止为子路一人而设也。
子曰古之学者为己章
范晔引孔子云：古之学者为己，今之学者为人，为人者，凭誉以显物，为己者，因心以防道，桓荣之，累世见宗，岂其为己乎？盖两汉师儒，徒以青紫为荣，取讥来世，不独桓生然矣。
今之学者，志在欺世，不管自己身心性命，如何故业？益勤而行益衰，名愈隆而徳愈病。
学原是为己之事，今之学者，乃是借古人之学，以济其私，非不务明道也，而欲使人知其明道，道之真能明于心与否，不计也。非不务进徳也，而欲使人知其成徳徳之真能成于身与否，不计也。此所谓小人儒也。
蘧伯玉使人于孔子章
伯玉使人于孔子，非若今之仆厮养也，大约是家臣耳，家臣虽卑，亦士君子之流，非不可与之坐者，但蘧孔为友，此使分卑不敢当，客礼，孔子必与之坐者，以客处之，故曰敬其主，以及其使，非尊贱相悬，不在礼貌之数，特地破格，与之为礼也，与之坐而问焉，记者之意，原只重在问耳。
曾子曰君子思不出其位章
不出位主一无适也所谓九思各専其一
子曰君子道者三章
于此见得至诚无息，若有自足之心，便是有息了，子贡言，此特夫子之自道则然也。有谓一聆无能之言，如见圣人心体，不觉直指曰：夫子自道者，非也。
子贡方人章
见贤思齐，见不贤内自省，圣人所望于学者如此，而子贡所好，乃在品评人物，校量高下，用心向外学，安得进？故夫子深警之。
子曰不逆诈章
不逆不亿，固是诚，但谓诚以生明，如中庸自诚明之说，则非只是我无逆亿之心，而诈不信之来，卒亦未尝不先觉，所以为贤，其所以能先觉处自有居敬穷理工夫，非只靠不逆，不亿也。
防生亩谓孔子曰章
夫子虽非专疾，微生之固然，微生之病，正在固言，此正所以教之，故曰：礼恭而言直，如谓只是泛説不欲触犯微生，则岂所以为圣人。
子曰骥不称其力章
均是马也称彼为骥即骥字便是称
或曰以徳报怨章
以徳报徳苟可以曲全其恩者，必思所以致之，只要无害于天下之公，义是虽私而亦公也，若不念旧恩，一味用直，虽获公方之名而意思，已近于礉，岂圣人之所取哉！
以徳报徳苟可以用我之情，而无害于义者，未尝不极其厚，所谓虽私亦公也，可以厚而故薄之，或假之以示无私，是乃私之尤耳。
子曰莫我知也夫章
圣人叹之意全在子贡身上
子贡问何为莫知？非谓人非不知子何以有此叹，乃是问所以莫知之实，疑别有高妙逺不可得而窥测者存。
君子不谓命也正是不怨不尤实际
圣人之心浑然一理，心即天也，知我其天，犹云我自知我耳。
子服景伯以告
檀弓子服伯子注云：盖仲孙蔑之孙，子服景伯，郑以伯子即景伯又以贤者称之。观其欲诛谗人，又以季孙之言来告，心甚不服，是其贤也。
子曰贤者辟世章
救焚拯溺，是圣人本懐然荷蒉一流，圣人未尝不心念其高，滔滔皆是，皇皇何之？亦尝居，夷浮海之思，而终不忍决也，此圣人所以为至仁，然谓圣人略不动，避世之念，则又非也。此章及下章讲家多曲为之説只要説得圣人不肯隐耳，然于当日之微情，幽思不尽合也，今人但知圣人决不肯隐耳，然夫子自云无可无不可，若必不肯隐，得非仍有可不可耶？要之，圣贤之心，决无忘世之理，若其身则有时而避世矣，夫子生春秋，自可不隐，倘生祖龙之世，当何如？吾固知圣人之不可以一辙，拘而此义，今人或未之思也。
深则厉浅则揭
叔孙穆子赋匏有苦叶，注言志在于必济，然则荷蒉者引此二句，似谓可已，不已，犹涉水者之志在必济，所以为硁硁也。
如斯而已乎
如斯而已乎？想是他看得敬字粗，便道自家做得彻，如先之劳之，亦道自家承当得，要做便做，故请益，至于不能乆持之病圣人知之，子路不自知也。
见其与先生并行也
论语与先生并行，谓差肩雁行，非必齐肩而行，乃为并行也，肩随者，兄事之礼，非童子所宜。
衞灵公问陈于孔子章
军旅未学，便是辞行，语然捄正之意，自寓其中，使灵公能悟，则犹可以留也。
愠非私愠，为孔子而愠，天生圣人，不用则亦已矣，何困阨至此，似非理之所有，故以为问。
子曰赐也女以予为多学而识之者与章
子贡推测而知，因此而测彼，只缘未透本原，所以不能贯。
子曰由知徳者鲜矣章
子路不是为己愠，为孔子而愠然，即此便不能与圣人之心，合一便不能与天心合一，便是徳不足处故曰知徳者鲜矣。
子曰无为而治者章
无为而治，叹其以盛徳当盛遇为振古仅事也，绍尧得人，非重华大知，岂足当之？不然，尧何不以付丹朱，使之无为而治乎？
夫何为哉言无所为也非推求舜之所为者何事
子张问行章
参前倚衡，是存诚工夫无间防，自然常在心目间，不是向那立处，在舆处寻觅。
圣人惧子张虽知忠信笃敬之可行，而犹以忠信笃敬为可，袭而取也。一念之诚，不足以胜百，念之伪百念之诚，未免杂之，以一念之伪，自家信不及人，便信不反，毕竟有行不得处，必且疑蛮貊可行之言，虚而不实，而不知存诚之功，苟未至于立，则见其云云，呌不得忠信笃敬，安可望行，故又告之以此。
谓圣人之言，简贤人之言，详众人之言，繁不尽然也，且如子张问行告之曰：言忠信，行笃敬，虽蛮貊可行，亦可谓尽矣，又反覆儆诫，谓不尔者，州里且不能行，则言加详，而意益切矣，又言所以存此忠信笃敬之法，必若立，则见其参前在舆见其倚衡而后可，此二言者，虽贤人累百数十，言其能，至是否乎？是则详莫详于圣人，简又莫简于圣人也，余凖此思之。
子张书绅，正见他实体圣训，不放慢处，若必以默识，为是书绅为非，则汤之盘铭，武之衣带，诸铭皆非圣人事矣。
子曰直哉史鱼章
史鱼所以如矢者，一念为君，为国必达之，而无囘邪也，后世有尽言，招过其心，只从名节，上起见者，则已不直矣，史鱼之直，俞之愚，圣人所以与之，惟其真尔，蘧伯玉仕卫，何以谓之有道，譬如冬日，固是严寒，亦自有稍觉，和煦之日，便可出游，然非春夏之和煦也。
子贡问为仁章
诸子问仁，俱不是问仁体，俱是问，求仁工夫，犹云如何可至于仁，当时必有説话故夫子各就其切要处告之，若子贡问为仁，则又不正问为仁，犹云如何？可以为仁，当时亦必有说话，故夫子但以为仁之资，告之而为仁，正项工夫，如克复敬恕等则不之，及盖非子贡请问之，本意故也。
顔渊问为邦章
顔渊问为邦，此语与道千乗之国相似，圣贤不轻出，大言如此。
泰誓十有三年春，孔传云：此周之孟春，按传得之，时未改朔，史追书之也，周以建子月为首，春不特改月而已，古诗玉衡指，孟冬注，以为汉之孟冬夏之七月也，此言得之秦，汉改时，皆因于周，岂有夏时冠，周月之理，举此为兆，余可例推闻一知十，不须琐琐也。
良法善治，必有从而壊乱之者所以壊乱之端必乗人主之心而入圣贤便把源头塞防了，不待其壊乱而制于未然，所以可乆。
尧命舜以允执厥中，便説四海困穷，天禄永终，夫子告顔子以四代礼乐，便説郑声淫佞人，殆当极好时，便知有极，不好事而兢兢豫防，此所以不至于极不好也，日中则昃，月满必亏，才觉盛，便有衰之理，惟先事致戒，此心常存敬慎，则蛊壊之端无自而生矣，圣人非徒畏祸败而然，乃其心自是如此。
郑声淫，佞人殆，涓涓不絶将成江河；一星之火，至于燎原。
嵇叔夜云：郑声是音声之至妙，妙音感人，犹美色惑志，耽槃荒酒，易以丧业，自非至人，孰能御之？按郑声谓之至，妙细靡之极，使听之者摇荡心魂，变易骨髓，非至妙不至此也，孔子曰：乐则韶舞，放郑声，韶之与郑贞淫不同其为美，妙非他乐，所得并臻，政复同之卫音，犹不及郑，亦如濩武之不及韶也。
子曰臧文仲其窃位者与章
诛死者于前，所以惧生者于后，圣人何庸心哉？奉天讨而已，夫蔽贤者逆天之甚者也。
圣人自言谁毁谁誉？或乃谓臧文仲，非真窃位，然则圣人有毁矣，必欲以其字者与字，出文仲之罪，弄得是非，都含糊，岂圣人之意哉！
辽萧和卓疾，萧朴问之和，卓执其手曰：吾死，君必为枢宻使慎勿举胜己者，朴出而鄙之，呜呼！此孔子所谓窃位者也，临死，更欲以其术传于他人，小人之可恶，至是哉！
子曰不曰如之何章
不曰如之何？如之何者注云：熟思而审处之，不必如再，斯可矣之例，初则曰：如之何？转计之？又曰：如之何而已？盖思固以再为限，至于心口商畧则多寡之数，恐未有定也。如某在斯，某在斯，岂亦定是二人也，或三或五，未可知耳。但立言之法如此，足以见矣。
此章与季文子章对看，彼是欲其果防，此是戒其轻率既精审，又果防处事之道尽矣！
所谓熟思而审处者，何也？理也？义也不是把私意去商量。
董子引此文云羞问者，圣人去之，盖刚愎自专，不求助于人，人固无从助之也，説而不绎从而不改，亦曰：吾末如之何也已矣！是则柔闇不能果决，虽无拒谏，饰非之恶，与彼专愎者，同为圣人所去也，孟子言自暴自弃，二人者之谓也。
子曰羣居终日章
夫学安有穷也？而虚乏甚者，顾泄泄，然自以为有余，好与人羣游谈竟日，所谈者大抵剥丧仁徳增长浮薄之事也，孔子叹之曰：难矣哉！盖哀夫以是终其身而不知返也。
子曰君子义以为质章
讲家有各执一说而不思其理者，此章三之字，皆指义或以为当指事説辨者因博引先儒之説以驳之不知义，所以制事，本不相离，言义则事在其中，单言事则未见得有义在，故须贴定义字，或者之辨，不亦徒劳矣乎？孙以出之，自是道理当如此，才觉心高气硬，即是发于私意，虽所持者，正为害多矣，若夫遇事有不当孙者，要之不为己，甚是，亦不害其为孙也。
子贡问曰有一言而可以终身行之者乎章
言恕而不及忠者，所以勿施于人，非实尽己，心不能也，圣贤学问无不从，人己相接，处做工夫，既有此身，决无与人，不交闗之理自家而国，而天下何处无人？何处不当行之以怒。
子曰吾之于人也章
圣人之心，欲与天下同善，然好善恶恶，是是非非，乃人之本心，不容蒙混者，谓不得已而有，非有恶则可谓不得已而有是非，好恶则不可。
毁一也，有好称人，恶而至于己甚者，有疾恶而发之太过不免为毁者，誉一也，有务欲悦人，而以小美为大美者，有爱之太过，而不觉称扬溢美者，夫子所谓谁？毁誉正谓，夫疾恶爱善之太过者尔，若夫好称人恶，务欲悦人，则非小人之尤者，必不出于此矣。复何俟于自表，暴其无乎？然好善恶恶，贵得其公正才过，便是私心，便是不直，岂圣人而有此也。
圣人之所试决无差错誉犹无誉也
风俗有盛衰而所谓秉彜好徳者千古不变也
今此之民，即是三代所以直道而行之民，故吾所以不敢毁誉之也，高允所谓恐负翟黑子故也。者与圣人，此言极相似，今世説者多失其防，由不识圣人谦厚，气象尔。
汉书文，景赞引孔子称斯民，三代之所以直道而行也，信哉云云，言古今不易民而治，深得圣人之意。
子曰吾犹反史之阙文也章
后汉徐防疏云：孔子称述而不作，又曰吾犹及史之阙文，疾史有所不知，而不肯阙也，按徐防此言，甚为明了，有马借乗自是有亡相通之常，虽频不拒，虽敝不嫌，唯其不见为异，故为可美，孔子所叹之时，岂便絶无此事偶有之，见为异而难得，则人心之偷薄可知，故有今亡之伤，推此类，盖莫不然也。
小不忍则乱大谋
妇人之仁，只是私爱，所以乱大谋，非谓欲成大事，济天下，不当以残一夫之命，为介意也，杀一不辜而得天下不为，岂是小不忍。
子曰众恶之章
寻常先説好次説恶独此先説众恶必察者众，恶之而不察，则君子受诬，尤不可不急，加昭雪也，于此识得圣人，公平忠厚之本心，不是安排，计校而然。
众恶之，其人果有是恶，我固与众同恶，然苟有一节之善，亦不得而没之也，此岂众人所能，须是无一毫私意，一以义理为权衡，然后尽察之之道，然后尽公恶，公好之道。
寻常皆言好恶，此独先众恶于众，好者以众人之私恶而使君子受诬，比于众好，不当其不可不察，尤为至急，此与如有所誉，其有所试恶，虽前知不容有毁之意相似，厚之至也，圣人非若他人，必拟之而后言，是虽未可定其必然，学者要当以是存于胷中用以涤除残刻之私可也。
子曰君子谋道不谋食章
若使谋道谋食，了不相涉，则谋道之君子，不须以谋食疑之，惟夫谋食莫如耕而馁在其中，竟有时不得食也。谋道莫如学，而禄在其中，可以兼得其食也，然而君子之心，则忧道不忧贫也，曷尝为禄而学乎？不然，则以道而谋食，所谓修天爵以要人爵者耳，其不流为小人之归者几希，中二句全为末，句一转而设，或于首句之下，别生意解，及谓学也，禄在其中，故忧道不忧贫者，皆非也。
子曰知及之章
大学八条目，与此一例如云，意苟未诚，毕竟是知之不至，道理何尝不是？然只管追重在前，面把后面看得太轻，亦非正防也。
子曰民之于仁也章
甚于水火，即人之生也直，罔之生也，幸而免之意，此章为民言，故以利害之显然者言之，民字犹系词言百姓。
子曰君子贞而不谅
人无志于为君子谅，亦不为何有？于贞谅者，介然自守而不变，以为君子之道当如是也，不知择义不精，执徳不而一意坚固，贼道也必矣。岂所以为君子，故别白言之，曰：君子贞而不谅，贞谅由圣人分别得名，若彼身为谅者，盖不知其是谅，而非贞也。
曰：不择是非，则谅者之所守，盖亦近是而疑于义者，若全非而无是则人知非君子矣，又岂足置辨也。
子曰有教无类
横渠云：有受教之心，虽蛮貊可教，为道既异，虽党类，难相为谋，按此二节与自行束脩以上及不愤不啓，两节相类编书者之意，取其文意相足，张子合而论之，得其防矣。
有大道为公之志，有诲人不倦之诚，有因材造就之方，何类之有？
子曰道不同不相为谋
君子欲变化小人，吾儒欲开导异端，使其舍所学而从已有，不可强者，道不同，不相为谋故也。若彼自悔悟，肯向我谋，则何不可之有？
子曰辞达而已矣
孔子所谓辞者，谓夫有用而不可废者也。如春秋列国使命往来，一言之间即闗国家安危，生民休戚，岂空言而已乎？辞不足以达意，败事之端，乃在乎此，故圣人特立此言，若夫诸子淫诐之辞，得罪，圣王定在诛絶之科，其余勦袭泛滥，为之不如其已者，亦非圣人所屑，教也，孔子所谓辞者，正谓辞命之属，其用有不可废者耳，若夫着一书名一家，如诸子之流，孔子未尝教人为之，当时为者亦少，自非史氏盖未尝有所谓书也。
达便是有用之辞不达，便是无用之辞，或曰，苏张説利害尽明，快其亦有用乎？曰：易为君子谋，不为小人谋，圣人岂为苏，张一辈人说法哉？彼所谓利口之覆邦家者，其意已全然不是，何达之足云。
此木轩四书説卷六
钦定四库全书
此木轩四书説卷七
举人焦袁熹撰
论语
师冕见章
论语一书，皆是日用言动，自然之理当然之则，无一毫太过，亦无一毫不及至平，至实至精至宻上蔡将此章书説完一部论语，极见大意。
与师言，纯是一段，生意充之，则天地位而万物育，不外是矣。
言阶言，席言某某，若以为周旋世故，宜然，即人欲之私也，若以为礼，如此不得，不然，则是循道之迹，而遗其意，非所以学圣人也，圣人节节从恻怛中自然流出，无不曲当，即所谓夫子之道，忠恕而已矣。
天下有道则庶人不议
有谓春秋之作，夫子自托于庶人之议者非也，夫子尝为大夫原不是庶人。
政逮于大夫四世矣
孔子言政，逮大夫四世矣，自季武子始专政，歴悼平桓，而四其实，悼子之卒，在武子之前，欲见季氏，相传世数不得去，悼言三也；且桓子见执于家臣，而政未失也。故但言防矣。
乐祁曰：政在季氏三世，杜注文子武子，平子是政逮大夫，不始武子也，不数悼子者，平子以孙继祖悼早卒，未尝执政故也。
孔子曰益者三友章
对君之词，则称孔子才难，上有武王之言，君臣之际，记者谨之，此类固然矣，乃若三友三乐，三戒等章皆系以孔子，此又何耶？愚意必是门人之门人所记，朱子谓下半部论语，不如上半部，当亦是所闻，各有浅深，而词体亦前后不相似，虽不尽然，然吾説亦当存之。
班氏谓杜邺，杜钦谷永，近孔子所称，友多闻者，讥其不足于直谅，虽多闻，未足为益也，故三益之，友直谅必在多闻之先。
孔子曰益者三乐章
学问功夫，若只是生做，觉得太苦切，如何有益节礼乐，道人善多贤，友人情易于畏阻果，其真心爱好，则性情自与之浃洽，优游和豫，其益无方，有不知其所以然者，论语云：乐道人之善，愚以为善一也，其人与事隐约，不显暴于世，而实足以厚风俗，感人心者，尤不能不亟表之，又其人无他美，行而一节可称，即忘其诸余而乐道之士君子之用心，固当如是也。
天资高明，的损得慢天资，柔暗的损得快，损得快的，固是可悯，损得慢者，岂不可惜！
孔子曰君子有三戒章
圣人有説得极粗浅者，如此章是也。然无一句一字不切于身心，依此数言，老实做去，工夫尽多，非真粗浅也。
孔子曰君子有三畏章
君子畏大人，如中庸所称王天下者徳业兼隆固所当畏，然孔子之意不专指此，若必待此等大人，然后畏之，则君子终身但有天命，圣言二畏而畏大人，空有其心，竟无其事矣，小人虽欲狎之，亦无是人，无是事矣，以孔子言之，如鲁之定哀，岂非庸君弱主，然事之尽礼，告之尽诚，是亦畏大人之事也，推之出事，公卿礼有等差，敬畏之心，未尝忘也。
见得圣人之言句句为我而设实，实体之身心，皆吾所当法，当戒凛然，如圣人之耳，提而面命如何？不畏若将圣，言看作闲，言语如尘，饭土羮相似，便是侮也。
照下节侧重天命，补出知字固是。然此犹讲章之见也，须知道理本如此，正使孔子不説出下节来，亦当重天命，亦当补知，字朱子，注非专为下节，而作此语也！试看好仁章，见善章都补，出知字，亦岂白文所有耶？
孔子曰生而知之者章
孔疏引论语天生知之者，上也，是欲明圣人禀性自天之义，故易其文，古人引言多如此，要之于本义无违失而已，不拘文字。
孔子曰君子有九思章
才有疑，便要去问人，不是，既疑了呆呆思量个问，却多了一个思担阁了问也，九句皆当如此理，防总之实做工夫的人，自无此等支离胶滞之病。
不是见得了，又从别处想那义，只就见得时的然识得，此是当取的不当取的便是思义。
孔子曰见善如不及章
好善恶不善不是意气上事
周子云志尹学顔学顔正是求志切实工夫
齐景公有马千驷章
景公显名之主，有兴等事，当时岂无称道之者，只缘得国非义一生，只是个庸主面目，民心不服，小小感恩颂徳算不得称圣贤，便直防之曰无徳而称盖以为民心之所不言而同然者，此直道之存也，如王巨君，居摄之年，称颂功徳者前后数十万人，虽谓无一人称之可也，岂以数十万人，而遂谓之公论哉！
陈亢问于伯鱼曰章
道者，天下之公理徳者人心之同得，既是道徳决无私厚其子者，其他术数之学则有私，若以道徳私与一人，必所谓道者，非道徳者非徳。
使孔门无顔，曾诸人而伯鱼独得之，亦非所以为私，犹所谓天与子，则与子也。
诗，礼，二者，古人于少时巳学了，但只是诵习，未有深得算不得学，故伯鱼以未也，对退而学，诗学礼，功夫比前又不同，非至是始学也。
孔子问伯鱼学诗乎？学礼乎？朱子以为易子而教，圣人亦然，不然，安有不知学否？而须问者，盖古者家有塾，党有庠，伯鱼虽为孔子，子其授业之师，必又自有人，故孔子问之，伯鱼于诗，礼非是不曾诵习，但自知功力浅，不敢谓有得，故以未学对所以为受教之地。
子曰性相近也章
性与天道，夫子罕言之，所谓性相近者，就人所常言之性而言，如曰十室有忠信，是谓性之美者，本易得，亦非上知之谓也，若柴愚参鲁古民有三疾之属皆在美，不美之间，亦不曾言性恶也，其他言恶事，若不直，不愿不信，忿戾等，则皆习使然，不属于性也。
子曰唯上知与下愚不移章
昏庸之甚，果于为恶，必不肯向善，所以为下愚不移，若其人有进善之志，无不可转，恶而入于善者，即非下愚也，人何甘以下愚，自待乎！此夫子意也。
果是上知未有不好学者，未有不兢兢业业者，尧，舜之畴咨，清问夫子之好古敏求，终身无自满足之心，缘他透顶，明彻所以如此，若只是保守得这个，如黄叔度一流人犹未足当此也。
韩退之原性三品之説本于荀悦申鉴，而世罕知之，然三品者，亦依仿孔子言上智下愚，不移而为是説也。
公山弗扰以费畔章
观左氏所记不狃，在吴告，叔孙辄吴王语及率师故道险事，则其心之所存，与阳虎大异，亦可见矣。召而欲往，不亦宜乎？若谓圣人志存东周，偶有感触，不问何人，便慨然褰裳者殆，失之矣。
公山不狃，身在吴师，乃心宗国，尽其忠谋，可谓有君子之心矣，其据费邑，召夫子定与阳货不同，夫子曰：有用我者，吾其为东周乎！实为公山而，此言非泛然表其生平志略而已。
齐一变可至鲁，鲁一变可至道，此贤人所知，亦今之学者所共信也，至因公山，以兴东周之治，则自子贡以下，如子路辈，盖有不能知，不能信者矣，而况于今之学者乎？故曰圣不可知之谓神，性命事功，一也。
唯不能知不能信，故谓夫子，此言特明平生之志不干公山，然则欲应召者，又何为也？
子张问仁于孔子章
随时随地随人随事皆以五者之心行之
请问之，上无曰字，是应声而问，古书中问答，无曰字者，大约是急词。
真能恭，则必不侮，未到不侮，只是恭有未至，教他专求诸己，不是以效歆之。
周礼注信任于友，道者疏谓：朋友有道徳则任信之，故论语云：信则人任焉，是也。
佛肸召章
细思公山，佛肸之召，子欲往，正所谓君子可逝者非其心存至仁，何以至是？其卒不往者，知其不足与有为也，此则不待圣人能之。
子见南子，而子路不悦，佛肸不狃召，子欲往，进言沮之者，皆子路也，此最见其忠于圣人处，其他弟子若囘，赐心知夫子无可不可，固无待于言下，此若冉求辈或不能测，夫子之意而已，亦未见有所不安，则亦无所置辞，若懐情不尽冉求，亦不为也。
白沙在泥，与之皆黑，泥与论语，湼而不缁之，湼字音义同也。
子曰小子何莫学夫诗章
门弟子，虽后进末学，岂有不肄业三百者，而夫子云然，正以诗自可兴，其读之而不能兴，或稍有感发，无浡然，恶可已之势，则是学之之心未诚而功力不加也，故夫子教之余放此。
多识名物，只是绪余，若説做格物穷理工夫，则非绪余矣，要之格物，穷理工夫，有缓有急，有浅有深，此是指浅者缓者而言，谓之格物，穷理亦可。
子谓伯鱼章
孔子教伯鱼以周南，召南，重在修身，以齐家，上家之难，齐莫甚妇人，正墙面而立者，即所谓身不行道不行于妻子是也；疑伯鱼方授室，而圣人诲之如此。
圣人之意，是教伯鱼以修身齐家之道，正墙面而立，犹大学所谓身不修不可以齐其家也，齐家亦非泛泛説重在闺门之内，肃雍之化，所谓情欲之感，无介乎容仪，燕私之意不形于动静，则其要也。
子曰礼云礼云章
两云乎哉？不是要人求之深逺正要人求之性情，切近之地。
子曰乡原徳之贼也章
乡原徳之贼也，他自壊其徳不待言了，却更害了那徳若道听涂説则只是自弃其徳。
乡原之忠信廉洁，亦不是口头説亦须有实事，只是做得不诚，做得不合道理，若全无实事，则人人知之，不足以贼徳矣观冯道传可见。
古之狂也肆
嵇叔夜云：三年丧不内御，礼之禁也，莫有犯者，观此言，孰谓魏晋之世，荡闲佚，检有甚后代乎？嵇阮之徒，盖犹孔子所谓古之狂者与！
恶紫之夺朱也
王制奸色乱正色，不粥于市；疏引论语恶紫，夺朱若红，緑及碧等皆有乱，正色之义也。
子曰予欲无言章
以孔子视前圣已觉言，説之多故曰予欲无言，又曰：黙而识之实理，惟心得者，为有益也。
是不待言，非不可言，亦非不能言，理无不可言者，圣人亦无不能言者，但此理必须言而显，则此见昭著者，又是何物？得无习而不察耶？予欲无言，是要人不徒求之言，非以为有言，反成障碍，不若默默相对不立，语言文字，目撃而道已存也。
予欲无言，正为子贡一辈，人可以语上者，而夫子罕言仁，性与天道，诸弟子多不得闻，是其以无言为教也，非是一切答问之教，如所谓叩两端而竭者，皆禁絶之但寂嘿相对而已，不然，将谓虚抱此，欲终不免，哓哓耶？或谓道以多言而晦，故欲无言，不知圣人之言，越多越好自与后儒不同，只是求圣人之妙道精义，专靠言语，却不济事耳。
若在闻性道，后亦不用，如此指防矣，故注语云云，或谓子贡已防无言，本防者非天，何言节亦不是正言天道，如性相近也，亦不是正言性。
四时行句包得川上一章之义，百物生句，包得鸢鱼一节之义，又须知逝者如斯，亦是无物，不有鸢飞鱼跃，亦是无时不然。
孺悲欲见孔子章
辞以疾，是古人之通词，不得谓之不诚有等人，不欲见他不成，直拒之云，我不肯见，你以疾为辞，其人自当防意，然又有真个疾者，孔子于孺悲，正欲使知其非疾，故取瑟而歌，正见圣人之诚处。
鑚燧改火
四时变火，以救时疾，是火之性以木而变也，以一火传无穷，其性不为改，譬人由高祖至于云仍受气，同虽百世犹父子也。
食旨不甘
食旨不甘，不能食防也，非尝试食之，而觉其不甘之谓。
子曰饱食终日章
吴秘曰：盖为庸常，不学之人，以小道谕之耳，按中人以下，难与微言，圣人呼彼愚昧，使之觉悟，引喻卑小，意乃愈切，吴说得立言之防矣。
举博奕以甚之犹大学言宁有盗臣
家语孔子对哀公，君子不博，为其兼行恶道也，是知不有博奕者，盖举其至鄙贱者言之，非特以其艺术小而已。
子贡曰君子亦有恶乎章
子贡问君子，亦有恶乎？子贡意中有个所恶，在审知君子之心必然，恶此等人，不敢便向圣人面前説故以君子有恶为问，夫子告之以君子所恶，有此四种，知子贡问意，是欲以己之所恶，相质正，故问以发之，与何伤乎？亦各言其志也，同一气象，子贡承问，乃言己所恶，又有此三种，是谓此三种者，当亦是君子所恶，所以师言未尽之防，不是见夫子説一种话自己又説一种话直似比强，絜大一般，盖学者之用心，必求有当于圣人而后已，从无背却，圣人自立，一种説话者故此章书相足而成，乃其义则统于尊也。
子曰唯女子与小人为难养也章
寻常人家，此等情事，多有学者，修身齐家于此，最为切务，何必指定宦官宫妾耶？当与易事难，説章一例看近之，必有狎昵之意，所以致不孙逺之必是已甚之为，所以致怨难处，不干女子，小人之故，仍是自己正修工夫做不到。
微子去之章
越絶书微子去者，痛殷道也，比干死者，忠于纣也，箕子亡者，正其纪也，皆忠信之至，相为表里，按微子去殷，孔子并称仁，此言痛殷道者，得其防矣？曰：忠信之至者，即至诚恻怛之谓也。
栁下惠为士师章
集注胡氏谓此必有孔子防之之辞而亡之，案本篇栁下惠降志辱身，言中伦，行中虑其斯而已矣，三黜不去，不谓之降辱乎？不肯枉道，宁老父母之国，所谓中伦中虑者也，孔子防之之辞，何以加于此乎？或者孔子述此不置一辞，微示已志，门人因而笔之容有之乎？
齐人归女乐章
邹阳云，鲁听季孙之説逐孔子顔师古曰桓子，故使定公受女乐，欲令去孔子也，按鲁未尝逐孔子，然孔子之去，实以女乐，故而季孙之受心已不乐，孔子欲令去之，是无异于逐也，言此者欲甚鲁之恶，若孔子见几而作，岂待见逐，然后乃去也。
楚狂接舆章
接舆一歌极是爱惜圣人一片热肠可念
长沮桀溺耦而耕章
孔頴达云，论语长沮，桀溺耦而耕，即云耰而不辍耰，覆种也，是古者未解牛耕，按冉耕，字伯牛，是必已有牛耕，故名字相配，但未详牛耕，起何时【？按周礼地官里宰，疏云：周时未有牛耦耕，至汉时搜粟都尉赵过始教民牛耦，今郑云合，牛耦可知者，或周末，兼有牛耕，至赵过乃絶人耦，专用牛耦，又山海经云：后稷之孙叔均始作牛耕，徐扈，以为在春秋时录，以备考】。
岂若从避世之士哉！各自隐去，便是从非，欲其舍夫子而从已耦耕，于此地也。
淮南子鸟兽之不可同羣者，其类异也，虎鹿之不同，逰者力不敌也，论语之言，谓人不可与鸟兽为羣，淮南则以鸟与兽各自为羣，是又一意也。
子路从而后章
子路率尔而问，是为无礼于人，所以彼丈人呵责，所谓言悖而出，亦悖而入也，勤分协句，当是乡俗常言，故丈人诵之，以讥子路，孰为夫子？正是答其无礼之问，不言见不见也，子路自知己失拱立，以谢不敢固问，于是丈人亦改其倨傲而止之，宿所谓敬人，人亦敬之也，此皆人世情理之常，读者不察，谓此老人一见子路便知是汲汲仕进之徒便有招隐之意者，失其防矣。
君臣是天，做的果于避世，而不肯仕，是无君臣之义也。庄周谓无所逃于天地之间，有不奈何？意便不是，君子之仕也，行其义也，此特为荷蓧丈人言之，盖丈人以时无可为，道不得行，遂以避世为高，故告之以君臣之义，不可废，非谓君子之仕，无志于行道，徒欲存君臣之义而已，天下有道，吾不与易也，岂非以行道为己事乎？
后汉书注引欲洁其身而乱大伦作孔子之言
逸民章
夷逸朱，张不见经传，是后儒据所见而言，当夫子时，二人行迹，未必都无纪述，朱张虽不置一词，既列之逸民，即见梗槩，自非稔闻，将无孟浪，知不然矣，肤末小生，以朱张仅存氏名于诸人，中为销声，匿影之尤，可谓弗思之甚。
论防逸民，偶遗朱张亦不是独优，亦不是独劣，既系之以逸民，而列于诸子之中，大略亦可，想见有谓张真逸人，虽圣人不得而名之者何？其言之侮圣耶？
论语称伯夷，叔齐，求仁得仁，对卫辄言，饿于首阳，对齐景言俱指，逊国一事，独不降辱二句，似指叩马谏伐，耻食周粟而言，而夫子称叹之如此，微意可见矣。盖纲常万古不易，夷齐于此，有大功，非其他清操，介节比也，圣人安得不极口称叹。
谓栁下惠，少连，谓虞仲，夷逸，此是史公合传之祖逸，民之有可有不可各行其是原，非有害于义，但夫子之无可无不可，于义更精更熟，觉得夷惠之徒，未免执而不化耳。
太师摰适齐章
太师诸人去后，必是另有一班伶工充其职，然先辈皆云鲁，于是始无侑食之官矣，鲁复有鼗，工乎云云，此正是文章妙处，不得执此説以讥之，盖诸人既去，虽有而谓之无可也，所以重诸人也。
故旧无大故二句
无大故不弃原未尝过纵过纵便非忠厚
周有八士章
周有八士，从太和元气薰蒸，醖酿得来，如所谓麟趾为闗雎之应非止一家之祥，故曰周有。
论语仲，突仲忽之突，吐活反，方言，凡卒相见，谓之突取义，与忽近也。
子张篇
子夏之言迫切，子张之言，恢张子防之言，通率子贡之言警敏，曾子之言敦笃，门人集而录之，以为圣人之遗意存焉，而诸子之学焉而得其性之所近，亦可见矣。曾子之言曰：君子人与？君子人也，有子之言曰：孝弟也者，其为仁之本与！意思何等谨重子张，则曰：其可已矣，子夏曰：吾必谓之学矣，小徳出入可也，子防曰：丧致乎哀而止，抑之间畧有剽轻之失，此非曾有之，善为説辞盖词气之问，可以騐心学之疎宻也。
论语所记诸弟子之言，皆学于圣人而有得其意，皆本于圣人，故书传引弟子语，直谓是孔子之言非悮也，但诸弟子所得有浅深而语意抑，不能无小得失，要其源流，皆自于圣人，非自为説也。
子夏之门人章
蔡邕正交论云：子夏之门人问交于子张，而二子各有闻乎？夫子，然则以交诲也，商也寛故告之以拒人，师也褊，故训之以容众，各从其行而矫之，至于仲尼之正教，则泛爱众，而亲仁，按邕谓二子各有闻乎？夫子是也。谓商寛师褊，各从其行而矫之，若进退由求之例，未见其然。
子夏曰虽小道章
农圃医卜农，如齐民要术之类，医如素问、灵枢之类，蔡邕云：孔子以为致逺恐泥注以为当别有所见，盖不然也。
子夏曰博学而笃志章
心不外驰，而所存自熟，所字以理言，若只闭目静坐，亦能収摄此心，然不得为仁者，空寂之心，非仁也；既博学，又笃志既切，问又近思如此做，致知工夫，此心俱打并在义理上所以仁在其中。
求仁不比干禄，是不好念头，然谓学问志思，为求仁而做此工夫，则无是事，故亦是不求而自至。
仁在其中，从此正好做践履，力行工夫，非谓此心照管不失，便不须力行也，才有息，便间防矣。
后汉书注博学而笃志云：志记也，人能博涉学而后识之，以志为记，与多学而识相合，加之笃固，则又与默而识之者，殆近之矣。似此説经亦有可取者焉。
章帝诏引学之不讲，是吾忧也，又博学而笃志，切问而近思，仁在其中矣，皆以为孔子之言。
子夏曰君子信而后劳其民章
劳民本以为民谏君，本以爱君而未信，则有谓之厉谓之谤者，劳之未必有利于民，谏之未必有禆于君，此可惜也，若劳民以济其私，谏主以市其直，则是真厉真谤，更不须向他说信矣。
子夏曰大徳不逾闲章
大徳不逾闲二言，韩婴以为孔子语也，然则论语所记门弟子语，盖多本于其师乎？
子防曰子夏之门人小子章
薛宣传，君子之道，焉可怃也！顔注谓行业不同，所守各异，惟圣人为能体备之，按此注已得大意，而后来泥圣人二字反，或失其语脉，何耶？
曾子曰堂堂乎张也章
列子言师之庄，贤于丘也。庄者习为俨若之容，近信，则犹未能。
曾子曰吾闻诸夫子章
臣皆翼戴公家之臣政皆匡扶公室之政
孟氏使阳肤为士师章
范蔚宗引论语上失其道云云，云夫不喜于得情，则恕心用，恕心用则可，寄枉直矣，按范，此言最为得之，曾子言，哀矜勿喜，非直存此恻隐而无利济之实也，枉直之寄，必尽其心，彼明断自喜者，固知所伤必多。
小宰以叙听其情，注情争讼之辞，论语如得其情，正谓此狱讼之情也。
子贡曰君子之过也章
欧阳原功，仰更斋记曰：日月之明，未尝息者也，故人仰之于既更之后，不改于未食之前，譬诸君子，能存其心，于众人之正，【疑有悮】，其或违而去之，亦暂焉已耳。若夫本体之明，则固未尝息也，愚因其説而推之明徳者人心之所同具，如日月之有明也，惟私意缴绕，日以滋月，以长本体蔽翳，不可复开矣，有阳明用事之君子，道心为主，而人心退听焉，虽其几微之间，出入之际，暂若晦蚀，而天理流行，终不令其防而不续，所谓日月之明，其体固自若也，以视小人之狥私，灭理者，不亦天渊矣哉！子贡仰更之，喻意盖如此。
文武之道未坠于地
儒林传叙孔子究观古今篇籍，乃称曰：大哉，尧之为君云云，孔子虽天纵聪哲，心知古圣帝明王之道，徳亦必据篇籍，而论定之五帝已前史书散亡，故阙而不论也。是知道统之显晦，存乎篇籍，故曰，道之显者，谓之文，子贡曰：文武之道未坠于地，若但以此心此理而言，如日炳然，何坠地之有乎！
譬之宫墙
礼记君为庐宫之注，谓围障之，疏谓庐外以帷障之，如宫墙，尔雅大山宫小山，按宫是围绕之名，论语，譬之宫墙，正谓墙尔，今人解作内宫外墙，义亦两通，或如疏言：宫墙为得也。
叔孙武叔毁仲尼章
丘陵由积土而成，高卑亦不等，皆不离乎地，是学力可至之喻，日月体丽乎天，是不可以人力，至之之喻。
陈子禽谓子贡曰章
观左传所记，则子贡之才识敏达，可以应变而效用于国家者，已见梗概矣，武叔之贤之者，以此也。子禽门人之不知道者，故亦为此説岂贤于子者，非是薄仲尼谓不能过之也，子贡推尊，夫子有日月之喻，子禽心疑非实，故曰，子为恭也。
得邦家，即是王天下，夫子人臣直言，天子事则疑于僭越，故小言之顔，渊问为邦，亦是此例。
四海困穷天禄永终
四海困穷，天禄永终，千万世鼎革之，故尽于此，天之立君以为民也，自古未有民穷而国不乱亡者，而所以困穷之故，则由于人主之一心，此大学平天下章所以反覆丁宁，垂为炯鉴也。
何谓惠而不费
孔子曰：能行五者于天下为仁矣，自应接声，请问不应泄泄，然听之而待夫子之自言也，何谓惠而不费，自应先问一条，不应自圗简便而彊，夫子之费词也。
子张曰何谓四恶节
家语孔子告冉有云：慢令谨诛，贼也，征敛无时，暴也不试，责成虐也。此即论语四恶之三，而小异耳。
子曰不知命节
不知命，知字与知斯二者弗去之，知正同，盖真能不惑于利害，斯乃为知命也；或言穷究天下之理，然后命可知者，窃恐愈穷究，愈不得为知也，盖此知命乃大学，诚意之属，非格致之属也，又见利必趋趋利，果得利见害，必避避害，果免害，然其违逆天命也，甚矣何以为君子乎？非谓趋利得利，避害免害，亦是其人命之当然，要之不当趋而趋，不当避而避，虽得利，虽无害，要非天命之正也，其苟趋利苟避害，而竟无毫髪之益者，其不知命与前人同，而所遇有异，非此之为命，而彼之亦为命也，吕氏春秋云：晏子授绥而乗其仆将驰，晏子曰：安之疾不必生，徐不必死，晏子可谓知命矣；命也者，不知所以然而然者也，人事智巧以举错者，不得与焉，故命也者，就之未得，去之未失，国士知其若此，故以义为之决而安处之，按吕所云，以义为之决而安处之，此正所谓知命可以为君子者也，若但知死生一定，虽趋避百方，莫能更之，以是为知命者，非圣人之意也。
郭璞欲为顔含蓍顔曰：年在天位在人，修己而天不与者，命也，守道而人不知者，性也，自有性命，无劳龟，有日者谒黄，直卿云：善算星数，知人祸福，直卿云：吾亦有个大算数，书曰：惠迪吉，从逆防，作善降之百祥，作不善降之百殃，大学曰：言悖而出，亦悖而入，货悖而入，亦悖而出，此数亘古今不差，岂不优于子之算数乎？此二君者，可谓知命者也，贫富贵贱吉防祸福，谁不知道有命，只是信不及，信不及，便是不知命。
此木轩四书説卷七
<经部,四书类,此木轩四书说>
钦定四库全书
此木轩四书説卷八
举人焦袁熹撰
孟子一
序说
孟子名小司马，原音平，去二读，而唐人为诗，皆作平音，今人则絶不知有去音矣，愚意孟子，字子舆，不见古书，葢汉人加之耳，安知孟子名不取，去音也，此虽无关大义，亦学者所当知尔。
孔頴达云，孟子古之贤大夫，谓之大夫者，以其尝为齐卿也，唐人以贤大夫，称孟子，今人不闻此矣。
淮南子四时为马隂阳为驺驺与舆俱叶古读，驺为邾也，然则驺邾同音，邾国之为邹字异，而音不别也。孟荀传，秦用商君，富国强兵，楚，魏用呉起，战胜弱敌，齐威，宣用孙子，田忌之徒，诸侯东面朝齐，见务富彊者，非无近功小效，是以诸侯皆甘心焉，不知仁义不施，流毒生民，迄于后嗣，为暴强屠灭，几无孑遗，向之述唐，虞，三代之徳者所谓有时而不迂，濶也。
梁惠王汲冡书称：惠成王是两字，谥如公，叔文子之例，魏世家襄王元年，与诸侯防徐州相王也，追尊父惠王为王，若然，魏防未尝称王也，而孟子与防问答，必呼王恐，史记之言非实。
择焉不精谓荀也语焉不详谓扬也
孟子见梁惠王王立于沼上章
此固非初见梁王也，然亦必是既相见，与之偕游沼上，或如齐宣处，孟子于雪宫，王就见之，因有沼上之立，未可知也。非是王自立于沼上，孟子乃突如进前王，因顾其禽鸟而问也，如世俗之说，不嫌于太防慢乎。
五畆之宅树之以桑
周礼防引孟子五畮之宅，树之以桑麻，麻亦可为布也，葢唐时，孟子文本有麻字，【注引此句又无麻字，】。
然而不王者未之有也
礼记，然而众知父子之道矣，孟子然而不王者，此等是承上之词，与转语异也。
仲尼曰始作俑者节
周改刍灵为象人，而周礼已有之，周礼之书，虽难尽信，然恶知象人之制，不出于周公也，孔子言作俑无后，特为深痛之，辞以警戒，不仁云尔，必谓圣人无此等，制作亦未然也。
齐宣王问曰齐桓晋文之事章
周礼注衅庙之属，衅读为徽，防云衅鼓衅，甲兵皆在其中，徽者饰治之义。
后汉书注引孟子文，孟子谓齐宣曰：今恩足以及禽兽而不能加于百姓者何？非力不能，是不为也，王曰：不能不为二者谓何也？孟子曰：夫挟泰山以超北海，王能乎？王曰：不能为长者折枝，王能乎？曰：不能也，孟子曰：夫挟泰山以超北海，是实不能，不可彊也，为长者折枝甚易，而王不为，非不能也，老吾老，以及人之老，幼吾幼，以及人之幼，天下可运诸掌，何为不能加于百姓乎？按注家删改本文，取其文省而义显，此类非一，而此段文字变换生，动极可喜，故録之尔。
刘峻广絶交论折枝防痔，是用赵氏孟子注，以折枝为按摩也。
刑于寡妻，杜预云：寡妻嫡妻，葢王侯自称寡人，非夫人不得称寡，谦称不可僭也。
郑释寡妻为寡有之，妻言其贤，世罕有也，夫寡妻犹寡兄据，文王为辞尔，妻曰寡有，然则寡兄亦为寡，有之义乎！
孟子所谓惟士为能者，谓真士也，非指战国捭阖，一辈及原尝门下食客之流，此等不成为士，何恒心之有乎？又今世经生，以士自居，但穷困不能有所施展，问其恒心丧者多矣，故知恒产，不特于民甚急。
齐宣王问曰文王之囿章
后汉杨赐传文王之囿百里，人以为小，齐宣五里，人以为大按，此与孟子文又自乖异，葢特欲甚言之尔。然则方七十里，孟子称于传有之，亦同斯例，岂足多怪乎？魏明帝令杀禁地鹿者身死，财产没官，觉告者厚加赏赐，是时禁地广轮，且千余里，羣鹿犯暴残贼生，苖处处为害，夫齐宣以四十里为阱，国中民以为大，孟子讥之，以视魏明，则齐宣不啻小矣，圣贤一言，固将垂法戒于万世，岂特随事纳諌而已。
齐宣王见孟子于雪宫章
从流下三节，极言流连荒，亡之害如此，又决言先王必无此等之行，劝戒之旨，深切明着，则所谓惟君所行者与君，请择于斯二者，语意固逈别矣。
春秋初献六羽，初税畆，此后遂为常。故书初也，于是始兴补不足，非一行之而已，或当终景公世，遂成故事，齐人以为美谈，故识其始于此乎。
昔者公刘好货
公刘公非公祖类，当是从国人之称耳，孔传以为公爵，未必然也。
孟子见齐宣王曰所谓故国者章
孟子论用舍人才以至生人，杀人重慎，无所不至，读书至此，须是更有个见处，须知博访精察，自明主为之，或在二三载间，或在旬月之内，归于审慎无差而已，非必迁延迟乆而后谓之如不得已也，不然，事固有不可缓者，得不为社稷之忧，生民之祸乎？
左右皆曰可杀，勿听，凡听许之，听皆吐丁反，礼记不得谢，注谢犹听也，其读如此。
天命，天讨两事相对，故因论用舍而及刑杀，明其慎同，非谓用人之际，有大凶慝者，须杀之也。
孟子见齐宣王曰为巨室章
孟子以巨室比国家以大木，比夫人抱仁义之大道，至于工师不过求大木之人耳，非以工师比夫人，亦非以工师比，求夫人之人也，凡取喻之文，不必尽有所托意，不特此处为然。
邹与鲁閧章
邹师之败，有司死者，若此之多，岂有不亡？一卒之理，穆公言，民莫之死，谓不肯鼓勇救上，以身死之，至于败绩也。
滕文公问曰滕小国也章
小之事大，亦是理势必然，所疑者或齐，或楚之间耳，孟子亦不教，文公絶齐楚观交邻，章尤可见矣。
滕山东之国，本合事齐，而楚之蚕食，中国无礼者，必将见灭，故不能专意于齐也，观孟子以齐卿出吊于滕，及文公为世子之楚，则齐，楚，两事可知，所以商于孟子者，徒以财力不赡，上下困竭，难以立国，故欲择一而事之，以稍纾其患。
滕文公问曰齐人将筑薛章
国以人为本，古诸侯宗族人民数或盈万，或数千，得地居之，即成国矣，若塞外部落，然又百千年之国，上下蓄聚亦多，又壤地闲空者，亦自不少，苟人心不离散，弃旧别徒垦辟为生聚，计数年之间，可成都防如太王子孙虽不兴，王较胜其旧，自是防之善者，故孟子屡为滕君告之，正使战国事势异于古先，未必决，无可行者，若决无可行，则无庸言之，以乱人意也！但人心未能固结，恐散亡随之，不若死，守之为愈。
鲁平公将出章
平公孱国，庸主正使，无臧仓之沮，必不能用，孟子使其道大行，而孟子云然者，圣贤之心，不谓世主不足与言仁义，而吾道之必不可行也。特以彼无善意，则不容屈己以狥之耳，孔子于公山氏之召已，则曰：如用我，吾其为东周乎！平公以乐正子之言，来见孟子，此善意也，恶知其不可与有言，有为哉？孟子愿学孔子，于此见之矣。
公孙丑问曰夫子当路于齐章
周亮工谓孔子诲其弟子，称名孟子，则皆曰：子称诸他人之前，亦曰子可见，世风之变，吾谓孟子书，是记人之辞，不必当时亲出其口，然也且子之为称，有尊有卑，如言扬子墨子，公输子及章子等要不同于顔子曾子也，阙而勿论，可矣！世风之变，非所云也。
宰我曰以予观于夫子节
贤于尧、舜，程子以事功当之，然事功出于道，徳非道徳髙厚何以教化无穷，宰我立言之指，葢以道徳为本苐难言之耳。
五峰云成一时之勋业有限，开万世之道学无穷，须知尧舜事业正中庸所谓悠逺博厚髙明者岂止在唐？虞，百年之间而已，以孔子较之，则又有乆近之不同，虽以一时言之，亦可。
孔子贤于尧，舜，世皆以孔子挥三纲，五常之道，载之经典，垂法万世，为事业逺过古帝王，不知删定六经，是乃所谓水之澜，日月之明，其所以为大本大原者，葢未可以智识测量，而知此其为贤于尧，舜，盛于百王者，门弟子虽能知之，亦安可得而言之哉！
尧舜可一时而二也；孔子不可一时而二也；所谓贤于尧舜逺者即此可以观之矣，且孔子不特春秋之世，不容有二而已，从是已后，更数千岁，六经四子书，苟未澌灭，亦不得生，如孔子，其人葢犹一刹，不容有二佛也。
有若曰岂惟民哉节
十人，百人亦是类小贤小才，亦是出类，惟以圣人视凡民，直是天渊悬絶然但言出类，犹未见圣人之大异，至于类之羣聚而为萃，其中固亦多逈然髙出者而圣人乃愈，防起其上，虽万人之杰莫能与之差肩，所谓诸峰罗立，如儿孙也，萃愈多，则防愈竒此是举一世而言之。
舍己从人
注言：己未，善则舍之，或疑舜大圣，岂有不善？不知一物之来，一事之至耳目之聪明有限，即心思之，计虑亦穷，凡吾所以处之，苟未能协乎？大中者，即是已有未善，舜所以为大者，正以其毫无系吝之私，不旋踵而舍之也，若果皆是善，而又舍之以从人，则所从者反为未善矣，亦奚贵于能舍哉？中庸曰：不自用而取诸人，其斯以为舜乎？葢己未善而舍之，乃所以为舜，谓己无不善，而无所可舍者，不知舜者也。
固国不以山谿之险
周礼，掌固注云：固国所依阻者也，国曰固，野曰险，按固国不以山谿之险固，字本此也。
学焉而后臣之
不但学焉，是尊其徳乐其道臣之者，亦正是尊乐葢所以得成大有为之功者在其君，能委任之也，不然，则是虚尊虚乐不过如晋平公之于亥唐而已。
王之为都者
吕氏春秋靖郭君曰：先王之庙在薛，吾岂可以先王之庙，予楚按此，则当时大邑令，各立先王庙，以时祠之，因号之曰都，孟子言为都者五人，此其一证也。
燕人畔
燕人畔自齐而言，故书畔在燕，则立君复国义也，凡史传中称畔者亦多此例。
他日王谓时子曰节
司马温公引齐景待孔子及齐王欲中国，授孟子室二条，曰：此二君者，非不知孔孟之为圣贤也，不能行其道，而徒欲尊之以为名，故孔孟以为不义而不留也，温公之言其有防哉？浮浅小夫谓宣王视孟子犹仰禄之士以万钟骄之，初无一毫慕敬之心，而顔色声音有不胜其尀，耐者所见，至为卑陋，设齐王果是如此，而迟迟，其行至此，始欲去，则何以为泰山岩岩者哉？或者之见伤吾，孟子多矣，胡弗思之甚。
齐王虽不能用孟子，顾未尝不知尊重，其道闻其一旦欲去于情，自是不能已，故有中国，授室之言，此亦是王之善心，非为是以饵，孟子也，但既不能行其道，而徒欲以万钟养其弟子则不得不谓之利诱耳。
隐几而卧
坐而言者，代王致勤惓之意，其说长，故隐几而卧，示不欲听，孟子初与客为宾主礼，岂是甫对此客，便尔形神，嗒然君子敖惰而不辟，隐几而卧，固是有意絶之，要之，自处未尝过于无礼。
孟子去齐尹士语人曰章
人言，孟子似伊尹，不知亦有似栁下惠处，如尹士及蚔鼃章，齐人讥孟子不能去，与栁下在鲁何异？然正告以进退出处之义未尝玩世不恭，是则所谓君子不由而愿学孔子者，亦可见也。
识其不可三句，是反上文语尹士但浅之乎？为丈夫耳！其心亦知孟子之贤，决非干泽之軰，但谓前此来齐，是失于不择君，今既以君臣不合而去，则惟有翻然髙蹈无恋恋，于此都已耳，其意犹鲁人之谓栁下也，干泽之云：孟子更不自明，正使尹士不能无疑，犹不须辨，况本不疑之也。
使民盻盻然
韩非子以兎与虎，盻然环其眼，注云：环转其眼，以作怒也，孟子使民盻盻，然亦谓圜视作怒也。
学则三代共之
学则三代共之，不过是三代皆名曰学耳，非以独重，国学之故而不敢易其名也，谨庠序之教，申之以孝悌之义，可谓乡学独轻乎？
暴君污吏
周礼注孟子暴君污吏污作奸字
若夫润泽之
孟子志欲行助，复先王不忍人之政要，使上安下全，臣民皆得其所为乆长之利所谓润泽者，调和适宜，小有通变，使先王之政，必可行而已，固非大段改换，所存无几，而谓之润泽者也，正犹义以为质，虽是礼行孙出，而此义如人之骨干，自不可移。
皆衣褐二句
许行所衣必褐，食必取足于捆织，葢许行之令实然，凡谈说诗书，甘衣美食无薄艺，在身而享人一丝一粟者，皆摈而弗収也，所谓唯无瑕者，可以责人，许子之意如此，以此亦倾动得人，战国时游人国者，无所不有，而此其最蚩鄙，可笑者耳。此等之人，泱泱大国，亦去不得也。
贤者与民并耕而食二句
许行并耕之说，岂真欲世主翻然从之，一无取于民哉？虽愚妄之甚当，不作是想也，其所以为此者，正谓古之人君，其道乃如此，区区井田之制，什一之税，何足以为仁政，使文公复古之志，嗒然頺然，孟子之道不劳，余力而败之，此所以为奸民之尤也。
圣人之忧民如此
由放勲命契之辞观之，知古圣之忧民，如此其至，非总承二莭以此结之也。
陈良楚产也节
陈良，楚人而北学传周，孔之道，孟子以为豪杰之士，其推服之也至矣，若非陈相兄弟恱许行而见孟子，则良之氏名，湮没不传矣。是知书传所载千百之一二耳，不得谓战国之代，孟氏而下，遂无一真儒也，相所得于其师者浅，故易为许行所煽惑，观其津津于市价之不贰，是特朴鄙愚陋之士，尔犹胜摇弄唇吻，以取世主之，金玉锦绣，而毒吾民者，孟子称经正则庻民兴，故不以相为不屑教，而以倍师之罪责之，犹望其翻然知愧，且悔而复于正。
昔者孔子没七句
孔子丧毕，门人散归其乡，然有若之丧，子游相悼公吊焉，子游呉人悼公时，犹居鲁，不径归也。
终日而不获一禽
南宋明帝射雉，至日中，无所得，甚猜羞曰：旦来如臯，空行可笑，是知嬖奚此行？志在多得禽，以为至乐，迄于终日，曾无一禽之获慙，耻乃不可道，实御者自行己意，不施一术，以致如此奚心？故觉之，宜其泄忿于反命之言也。
枉已者未有能直人者也
后汉书注正枉必过其直，见孟子，按孟子无此文，疑孟子有枉已不能正人之说，故为是言，未知是否也。
葛伯放而不祀
书序葛伯不祀，汤始征之，传云，废其土地山川，及宗庙神祗，皆不祀，按葛之不道，至于刼夺黍肉，是必一切不祀，不当独废宗庙之祀也，且废祀，至宗庙而极，故传言及非反，轻之。
救民于水火之中二句
言商人所以迎武王之师如此，其不约而同者，由武王救民，水火之中，取其残而诛之，至公至仁，为商人所深信耳，非谓殱厥渠魁，胁从罔治，无株连，蔓之虑，故以而已矣，言之也。
独如宋王何
宋自剔成己，前未尝称王，至偃立十一年，始称王，及身亡灭，则孟子所称宋王者，偃也，偃有桀宋之号，一薛居州之不能善王信矣。
胁肩
后汉书注引，孟子曰：阿意事贵，胁肩所尊，俗之情也，按此与孟子文大异，岂别有所见耶？将本其意而撰此语也。胁肩范书，作歙肩注云：敛也。
胁是虚业反今人读若摄失之
公都子曰外人皆称夫子好辩章
好辩章，孟子自明其忧世觉民，拨乱反正之心，至为恳恻，后世君子有能如此，心者，方可承当他衣，鉢文中子是也。
驱虎豹犀象而逺之
服不氏掌养猛兽而教扰之谓虎，豹；熊，罴之属也，而武王伐纣，必驱而逺之者葢商纣时畜，此类过多，或至残害人命，且是初政，故不用而逺之也要之，此等虽出于圣人，然畜养教扰，终是可已。
春秋天子之事也
春秋时诸簒立者，既列于防，即不复致讨，葢自天子微弱，方伯之职不修，诸侯皆私相党，有簒逆者，则共奬成之，所谓春秋，天子之事者，务正其三纲，使知不可犯，犯者王法所不宥，欲见诸行事而不能，故笔削之，以见志尔。
能言距杨墨者节
能为距杨，墨之言，则必不畔，仁义之教，蔑君亲之伦，其为圣人之徒，可无愧矣！葢因其有是实而许之，非悬赏格以为招，使人慕此美名，竞以舌锋相助也。
匡章曰陈仲子章
于陵仲子，字子终，韩非讥其无益人国，坚瓠类也，此与威后意同，孟子则以其辟兄离母，故谓恶能亷孟子见其大也。
盗跖
盗跖，秦大盗也，李竒注云尔，庄周以为栁，下惠之弟，师古曰：葢寓言也，按跖是秦，盗秦鲁相去逺又惠为展氏之季，跖非其弟可知，则师古云：寓言者，当得其情，今人皆沿庄周之语于栁下无损，然非事实也。
公输子之巧
古诗谁能为此器公输与鲁班是输班二人也
徒善不足以为政
徒善不足以为政，非但空有其心，全不见诸行事，如田不井，授富连阡陌，贫无立锥，虽轻赋敛，蠲逋负，总不谓之仁政，以其偏枯不均，平也，则亦为徒善而已。
既竭心思焉三句
圣人竭心思，便是为行政而竭，要事事处之得宜，如大学絜矩之道是也。既竭心思，自然继之以不忍人之政，如周公仰思而得之，则坐以待旦矣，若不继以政，竭之何为？安得谓不继以政，圣人之仁，仅及身而止也，无政即无以仁，当时之天下，不待后世也。
圣人竭心思，全是为仁天下而然，要使万物皆得其所自然，继之以政，刻不容己，周公之仰思继日，竭心思也，坐以待旦，急行政也，若无此政，即所谓尧；舜不能平，治天下者，圣人自是决不如此，曰：既竭，曰继之，是随竭随继，不停滞之意，所谓有不忍人之心，斯有不忍人之政矣。
欲为君节
言为君而欲尽君道，为臣而欲尽臣道，则当法尧法舜，非谓欲为君欲为臣也，正犹髙帝纪始常欲竒此女与贵人朱子文谓欲字宜在女字之下，不知古书，言语多似此意，亦自明，不须移易耳。
人有恒言
人有恒言，谓夫人之所常言，若其人则贵贱贤愚，是不一类矣。非必刍荛无识之人言之而谓之恒言也。
涕出而女于呉
齐景公涕出女呉见中国，防弱已甚，按襄公二十三年，晋将嫁女于呉，齐侯违礼而媵之，中国之屈于呉乆矣晋犹若是，况齐乎？晋嫁女齐，且以异姓徃媵，况景公之女呉乎？
孟子曰居下位而不获于上章
淮南子士处卑隐一段约畧中庸孟子之文，末言：诚身有道，心不专一，不能专诚所谓，心专一者，即思诚之谓也，思固以専一为要。
孟子曰求也为季氏宰章
罪不容于死，深痛恨之云尔。善战服上刑，谓杀无赦也，下两次之，葢流窜之以其非，身自杀人，故或以车裂等酷刑，当上刑而次，乃为诛杀，孟子本意，恐不如此，善战者服上刑，谓杀之也，非谓于杀上加等，如夷族磔裂之事也，正使施于此人，不为枉滥，及连诸侯等亦自可杀，要之，孟子本意上刑者，只是杀也。
惟其为君强战，毒民锋刃，故罪当上刑，若大国，恃强来侵，战固不可废，如亷颇李牧之軰，岂得反以善战为罪也。
淳于髠曰男女授受不亲章
淳于之问，非问男女之礼，其意了然，可见孟子但据理答之，与答周霄同也，髠言，天下溺而不援，正犹迂儒守礼见，嫂之溺拱手，坐视戱侮己甚，故孟子酬之曰：子欲手援天下乎？天下如何手援，亦易而侮之也，髠言天下方溺，仁人岂不深悯其然，胡为端拱坐视不从，权一引手救之乎？葢讥孟子虽髙谈仁义而未必有济世利物之具，姑托守正以藏拙尔，非若弟子陈代辈，劝使俛就，犹出于实心者也。故以手援天下酬之，辩士结舌，职此之由，他日，乃又有名实之论，则其情尽见矣。
曾子养曾晳节
曾子将彻，请所与问有余，曰：有是极防，末无要事于此，不忽则视无形，听无声可概见矣。曾子养志不止在此，孟子以事亲之道无大小，皆不可忽，故举曾子，曾元二事言之，以为榜様耳。
乐之实一段
孝弟本出于性，所谓良知，良能是也，人为气质物欲所拘蔽，则有勉强矫拂之劳，无天机动荡之趣，若能乐而生生不已，则是本来故物无所间隔，手足舞蹈，无之非是，不自知其所以然，正犹鱼之得水洋洋，而攸然逝也。
孟子曰舜生于诸冯章
舜文行事，亦各异，而曰：若合符节，是孟子学至圣处，有卓然独见于心目之间者，所谓此心同此理同也，正以道无古今之异，果是圣人施为厝注，必无丝毫差殊者，不知者见为异知者，自见为同，故曰，其揆一也。揆者以吾心之理，揆之不属，先后圣。
如桓文之霸，虽行事，与圣人偶合，自知道者观之，天地悬隔，虽欲假借推崇，亦何可得？朱子不许，永康之学，职此故也。
韩诗外传引孟子诸冯章以末二语，为孔子之言，或所见本有异耶？
孟子告齐宣王曰君之视臣如手足章
左氏传丰卷奔晋，子产请其田里，三年而复之，反其田里，及其入焉，是知去国之臣，君不没其田里者，籍其所入以待还，则并以予之，不惟田里而已。
孟子曰言人之不善章
注云此亦有为而言亦字从前易其言章来
孟子曰大人者言不必信章
注言未尝不信果葢，恐人以大人借口流为猖狂，无忌惮，则隄防壊矣故云尔。然谓言行合义，事事信果者，亦未然也。孔子明言硁硁小人，孟子亦明言不必信，果则是大人固有不信，不果者矣，所谓大信不约，大行不细谨者，惟其为义所当然，而彼必于信，果者有所不能及也，若夫信果而合义者，又不待言耳。
孟子曰大人者不失其赤子之心者也
象忧舜亦忧，象喜，舜亦喜，周公使管叔监殷，管叔以殷畔，此不失其赤子之心也，聪明睿知，如日月无所不照，而于此顾有所不知，是其心纯一无伪，凡人世逆亿之私，机变之巧，一毫不得，而与焉也。
大人不失其赤子之心，如孔子辞孺悲，以疾取瑟而歌，似不一出于诚，不知圣人之心，全是欲警觉其人，又不容径，拒必如此，乃足以达吾之意，于彼非纯，一无伪而何！
孟子曰博学而详说之节
支离所以为简易也，即孟子详说，反说约之，防扬子此言为朱子之学者，宜有取乎尔。
孟子曰言无实不祥节
言无实不祥，语意重在恶，蔽贤之人耳，岂是真无也，必欲以他不祥，事相较量者，正所谓以辞害志者也，孔子言臧文仲三不仁，以下展禽为首，贤人用于国，则人受其庇，功效甚大，今而蔽之，其为不仁孰甚焉？故孟子以为不祥之实，蔽贤者当之。
故声闻过情二句
以声闻过，情为深耻，则必衣锦尚防，闇然而日章矣，非君子真有声闻过情之事，而后从而耻之也。
舜明于庶物
注物事物也；山川草木，龙蛇鸟兽，固皆物也，然舜之所明者，谓所以处此山川，草木龙蛇鸟兽者，无不尽其理尔，非谓诡状殊形，山经所志，皆能洞悉而谓之明也。
孟子曰禹恶防酒章
禹饮而甘之，遂疏仪狄而絶防酒才觉其甘，便疏絶之，更无一毫迟留，勉强之意，圣人之心，清明如水，猛烈如火，于此可见。
立贤无方，不必贵家旧族，固是。然既谓之无方，则是不问其类，非偏抑贵家旧族，而不用也，后世从立法，防弊起见，乃有抑之以示公，惟疏贱是用者，虽曰彼善于此要，非所谓立贤无方也。
左传？国之兴也，视民如伤，注云：恐惊动按此注亦善，有所惊动则伤必多矣。
孟子言：周公有不合者，仰而思之，夜以继日，幸而得之，坐以待旦，此与孔子所言，愤忘食，乐以忘忧者相似，葢圣人之心，毫无罣罥，虽欲不如是而不能，此所以为圣人。
兼三王施四事，凡周官，周礼一切致治之具，皆举之矣，有谓井田封建等不在上，四事之内者，不知如执中，视民望道不泄，忘包括一切，何谓不在四事内乎？可谓不思之甚也。
孟子曰王者之迹熄而诗亡章
鲁诗说家父作节南山，以諌桓王，是东迁后诗也，申葢据春秋所书为说王，迹熄而诗亡，谓正雅耳，变雅未亡，孔頴达云外传，申叔时，司马侯乃是晋楚之人，其言皆云，春秋不言乘梼杌，然则春秋是其大名，晋，楚私立别号，鲁无别号，故守其本名按此说，后人皆不承用録之以俟博识者。
史官掌记，时事不止，是几句大纲，如左氏传所载皆列国史官之文，皆得谓之春秋？但左传中有后人添入补凑之言，不醇是当年，史官之作，若一概尊信，则失之矣。
予私淑诸人也
李氏以私淑为方言者，葢疑齐鲁间，凡受业，门人之门者，自称私淑，而他处则无此称，故亦谓之方言，非若得之为登之类也。
孟子曰可以取章
可以取，可以无取，非防移两可之谓，取与死生其可否，皆有定理，惟察之不精，或狥乎世俗，则谓之皆可耳，春秋战国间人，轻生赴死者甚众，至于湛七族，燔妻子，视若翦一，爪去一毛，然虽史传之言，不无失实，而风概自是可见，后世人多恇怯，而儒生尤甚，颇觉，孟子伤勇之言，为不切于劝诫矣！此所谓恕己以量人也。
此木轩四书说卷八
钦定四库全书
此木轩四书说卷九
举人焦袁熹撰
孟子二
郑人使子濯孺子侵卫节
孟子所述，庾斯之事，葢是一时之宜于公义，亦无所害，但以此为例，则不可，要当权其轻重而处之，唐应徳论之云：使孺子无疾，庾斯以私恩，故不敢抗，或至国危，如何为庾计辞于君，弗敢将焉可矣！愚谓此言有可施，亦有不可施，敌至，倘不知其人，临战乃知之，欲辞于君，夫安可得？或虽前知而敌势雄张，我国人材适乏，不自行，则不可辞于君，亦非忠也。
孟子书，言尹公他，庾公斯事，与左传不同，孔云，孟子辩士之流，或当假为之説窃意端人之言，不当率尔，加此二人，葢是得之，传闻有此乖舛，若论事实，则左氏得之可知。
公行子有子之丧章
孟子方以保民安，天下望齐王而齐，臣若王驩之徒，专务邪？謟使王之志气日以骄溢，至托疾，以召孟子，正所谓一日暴之十日，寒之者也，然则如驩者，虽欲不恶，不可得也。其絶之不与言，皆至公至仁之心，所岂好为髙峻而已。
匡章
髙诱以匡章为孟子弟子不知何据
齐人有一妻一妾而处室者章
孔子言富而可求，执鞭之士亦为之，而孟子至以乞墦为比，其言酷毒，固是圣贤气象有别，亦缘战国之士，辱贱尤甚，是以目击之，余不胜愤叹，虽欲从容，缓讽而有所不能也。
人之所以求者，即抵掌华屋之类是也。自众人而言，此游士之常耳，且其叱咤侯王，使长跽请教，亦似以气势，取之者有何可羞？不知由秉道，守义之君子而观之，则彼之枉己，狥人以丈夫而行，妾妇之事，即与行乞墦间者不殊，其妻妾见之，亦当羞泣，如齐人之妇也，其富贵人之妻妾固无由得见，正使见之，亦岂能知其可羞之甚乎！此自是孟子之论，以为固当如是尔，或以所以二字备极丑恶，若所谓狗吠，竹篱之类，不足尽之，闺中女人，差有志气，使其得见，必羞且泣者，此由忘却由君子观之一句，遂至误认本文之意若此，且使必如是，而后为可羞，君子但不为此等之事，便自矜诩，则所谓君子者，亦陋矣，其贤于世俗之人，能几何乎？
吕览良人请问十二纪注良人君子也
古不墓祭，孟子东郭墦间之祭者，是祭地神，非祭其祖先也。
诗将其来施施，毛云：难进，郑言舒行，孟子施，施从外来，亦是纾缓，骄慢之意，毛郑所说，与孟意合也。
帝使其子九男
吕氏春秋尧有子十人，不与其子而授舜髙诱以为孟子言九男，殆丹朱为，子不在数中，按子家言，本无足据，如诱此说，固为得之，尧使其子事舜似是为之臣矣，以情理而言，丹朱固宜不在，九男之内。
殛鲧于羽山
周礼废，以驭其罪。注云：废犹放也，舜殛鲧于羽山是也。明殛死，但放废而没于其地，非杀之也，独山海经言，帝令祝融杀鲧于羽郊。
象不得有为于其国三句
书序，伊尹放诸桐，孔传不知朝政，故曰放，然则象不得有为，其国既不得，有为与不知朝政同，亦得言放也，与放流之放，不同者，彼困苦拘幽之，此乃富贵安佚之也。
万章问曰人有言至于禹而徳衰章
禹之传子启，贤也，太甲颠覆，则有放桐之训，及其悛改，然后以冕服迎之，可知传子，亦不可全失与贤之意，但不须如舜，禹之圣，苟得中材，使主器亦足矣，后世如晋武之启祸乱，是与子之失，亦由诒厥无谋，以至于不可救。
万章问曰人有言伊尹以割烹要汤章
割烹要汤，自鬻要秦穆，凡为此説非是谓古人不肖，正谓此等不足为耻辱，不害其为建功立名，若陈代之，言枉尺直寻，可为之意。
易林，伊尹智士去桀耕野，又伊子复耕，桀乱无辅，伊尹乐尧舜之道者也，非义道之万钟千驷，虽欲顾视，非心所乐，安得而顾视之，非义道之一介，虽欲取与，非心所乐，安得而与之取之，是其心纯乎道义，事至物来，千变万殊，所以应之者一而不二，不知千驷之为多，一介之为少也，一介不取与，所谓狮子搏，兎用全力者也，非固欲用全力不能不然也。
书言予弗顺天，厥罪惟钧，孔疏如律，故纵者与同罪也，愚谓伊尹自任天下说，汤伐桀救民，正为先知觉而不自任，则为故纵而同罪，不免耳，其他即所谓不知者不罪也，说魏齐欲行，汤武之事，辟杨墨，仰承周，孔之心，此孟轲所以自道。
万章问曰或谓孔子于卫主痈疽章
割烹主痈疽，两好事者之说原不以伊，孔为非圣人，正谓大人欲速其功，迂儒不通世变，苟可以进身，何礼之拘？苟可以济时，何迹之避？今或髙谈王略自命，帝师耻媚灶而不为宁悬车，以终老者，则伊尹已若彼矣，孔子又如此矣，此好事者之志也，所以前章曰：圣人之行不同也，归洁其身而已，而此章曰：何以为孔子谅，彼虽诬罔，不能不以伊孔为圣故也。
史记如顔浊邹之徒，颇受业者甚众，浊邹即讐由葢在三千之数也。然史迁亦以意而言之耳。
秦缪公
应劭言，百里奚为秦缪所杀，不知出于何书也？又受郑甘言云云，故谥为缪，是为缪戾之缪，不与穆通也，此类盖皆后人以意为说，不可知其的，据也。
孟子曰伯夷目不视恶色章
接淅而行，非是去他国必须如此，葢去齐时，适当如此耳，若在父母国则虽事势如在齐时，亦不若是速矣，伯夷伊尹栁下惠三人，各造其极，规模志趣絶不相同不观此三人，则孔子之大而化者不可得而见，此孟子所以数数称之。
韩诗外传引孟子伯夷，非其君云云，至孔子，圣人之中者也，诗云：不竞不絿，不刚不柔，中庸和通之谓也，换时为中义最得之，盖非中则无以为时，时即执中而权之谓也，和通者兼贯众徳不执一方也。
韩诗外传引孟子伯夷，目不视，恶色云云，至孔子，则曰圣人之中者也，孟子言时，传言中义互相，中者体时者用非时，而中子莫也，时而不中，不几于无忌惮乎！凡伎术之类，有专用巧，而不须力者弄丸，运斤之属是也。有倚力以胜而巧，在所轻者，翘关扛鼎之属是也。唯射于百歩外而中其的，则巧力二者，必不可以废一，故取以譬孔子之智圣，葢智圣合一同运并行，非可截然分为两事者也，取譬最精切矣。
智譬巧，圣譬力与论语，君子之徳风二句相似，风吹草者也，草受风者也，分析为二，则不成义矣。
北宫锜问曰周室班爵禄也如之何章
井田学校，诸侯可行，故孟子为齐，魏滕陈之，封建非王天下，不得议，故于北宫锜章述大略以见志。
畿内诸侯与外诸侯同受地，其尊亦略相等，然周初分封若周，召二公，以其元子主侯国。而庶子在王官受采地，则外诸侯优于内可知，唯盟防则王官序诸侯上者，所以尊天子。
公羊传，大国称侯，小国称伯，子，男，葢以分土，三等言曰：大国，次国，小国大，小对言：则七十里，亦为小国矣，庶人在官者，其禄以农夫所获为差，周礼医师嵗终稽其医事，以制其食，亦有五等之差，如疡医下士同九人，至五人之数，疾医中士，功适中者，守本禄，其有髙下者益损之，故亦有五等之差也。
按周礼上中下地，所食各三等，上至十人，下有四人，三人二人，孟子及王制，但言五等者，疏云：欲取下士，视上农食九人，自府史胥，徒，四者食八人，至五人，五等人与此五等，农夫相当，故不言，其余四者。
又疏云府食八人史食七人胥食六人徒食五人
万章问曰敢问友章
国语孟献子有鬭，臣五人韦注扞难之士，按孟子称有友五人，疑即此是。
路史费今河南缑氏滑都扶味切，与鲁费音秘者异，按孟子费，惠公是小国之君，当读扶味，不当读，如秘圣贤之言至公至平，一依天下，古今不易之义，不以一毫意气之私与其间如庄生辈盛称许由，务光轻天下，傲帝王以为髙是知有尊贤，不知有贵贵也，既非天理，即人心不服不能夺，世主崇髙自恃之心，适足使尊贤之义，不得伸于天下。
万章问曰敢问交际何心也章
孟子不见诸侯，诸章极言志不可降，身不可枉，明士节以厉贪，媮守圣道，以须汲用，是其有类于伯夷之清者也，交际一章，则又深表己，不轻絶天下之心，时君世主一纁帛，一牢醴之防，犹将接其善意，示以寛，终不与松石而为朋，实乃为生灵而请命，是其愿学孔子，而有似乎伊尹，不由孤竹之隘者也，然未同之言，可耻而段泄，闭门则讥其已甚，猎较之俗，可随而接淅去齐，蜚鸿辞卫，又未始不超然而髙蹈也斯其所以仁之至，义之尽，不为杨墨之执一不同，子莫之执中者与？
此鲁人，皆士大夫奉祭祀者也，孔子初亦与之同，其猎较之事，不必谓孔子自不为之，但不禁而已。
左传丰卷将祭，请田子产，弗许，曰：惟君用鲜，众给而已，注众，祭以刍豢，为足，观此，则知鲁人猎较夺，禽兽以祭者，事容有之，葢习俗以然，本非礼所得用，而孔子不违，所以小同于俗，不汲汲于更张也。
孟子曰仕非为贫也章
此章言仕者所以行道居髙显之地而尸位苟禄，君子耻之；若以家贫亲老，为禄养而仕，则惟抱关之类可耳，甚言不可，徒立人本朝，非为为贫而仕者，发也。
诸侯失国而后托于诸侯
刘向七録载九主之说，一曰寄君，谓人困于下，主骄于上，离析可待，故孟轲谓之寄君也，按今孟子书，但言诸侯失国，托于诸侯，似是寄君之谓，又非民困，主骄离析，可待者也。恐七録所记有讹。
尧之于舜也节
尧之聪明，闻舜之徳葢已什得其九矣，于是焉使九男二女，事之渐次登用，非是全未能信姑试之，以卜其贤否，不然，万一舜不如所闻，此举不几于轻躁，若汉武之于地，士将军乎！
在野曰草莽之臣
左传暴骨如莽，注云：草之生于广野莽莽然，故曰草莽，按草莽二字之义如此。
其直如矢
周道如砥，其直如矢，是以矢之体言也，史鱼之如矢，是以矢之势言也。
以友天下之善士为未足节
观孟子言，伊尹乐尧舜之道，至归洁其身，周公仰思待旦，以继三王而出治道，此论世知人之大者，非孟子志尹之志，心周之心，孰能知之？深而形之切如此，然则所谓论世者，岂驰骋才辩之为论，知人者岂影响？测度之为知哉！
何休云：道同者相称徳合者相友，故曰乐道，尧舜之道，按孟子言：尚友是亦与古人之徳合故能友之，若己徳不足而但诵读考论，谓之尚友，可乎？
冬日则饮汤
周礼饮齐眂，冬时谓若浆人，六饮水浆之等四时皆须寒饮宜寒故也。
公都子曰告子曰性无善无不善也章
前言恻隐之心，仁之端也，欲人知扩而充，故以端言之能充则防者着不充，则防者愈防，此直言恻隐之心，仁也，即此恻隐之心，是人性之仁着见而不可掩处，所谓性善者，决无可疑也。
孟子曰无或乎王之不智也章
孟子言：吾退而寒之者至矣，葢深惜王之足用，为善而谐臣媚子，进趋承顺，以成其骄惰，貌敬大贤，终莫能用安，齐安天下之望，于是已矣，所谓其何能淑？载胥及溺者，真不可以手援之矣，此诚由王之甘受其寒，宜无所责于诸臣，然于王则犹有惓惓之余，意而不胜，痛心疾首于在廷诸臣者，此亦犹夫楚灵均作离骚赋，九章之防也，以此而推之，王驩之不交一辞，岂特为其籧篨戚施，身负诟耻之，行而已乎？夫亦以其中王者防蛊，王者深而生人之不蒙其泽，为可恨也。惟仁者能恶人，斯之谓矣。
孟子曰仁人心也章
此处人心即虞书所谓道心
孟子曰今有无名之指章
所以举无名指者为其用寡也，故虽屈而不信，而无害于事，害事，正以无名指言之，若疾痛，则是诸指所同，此之屈而不信，既非疾痛，又不害事，甚言其轻防不足，病心不若人者，失仁义而已，孟子所言，不若人不及人，不为忧矣之人，皆指全人而言，惟君子所以异于人则过人逺矣之人乃是寻常无志气人耳。
孟子曰拱把之桐梓章
至于身而不知所以养之者，此句重在所以二字上其意，引而不，下章相承说下明，所以养身之道，在辨其大小，贵贱，若但养口腹，则正是不知所以养之徒，爱其血气之躯而已。
公都子问曰钧是人也章
天地人曰：三才那有天生小底人，缘他禽兽其心，而人其形，所以目之曰小人，小人者不成个人也。
耳目之官不思，非如大学视不见听，不闻防然块然之谓人，视非礼之色，听非礼之声，其心意所注，憧扰百端，以其不当视听而视听，故直谓之不思此，思字，专以义理言。
孟子曰欲贵者人之同心也章
欲贵者，人之同心也，正言人有是心，何不知求贵于己乎？非谓贪饕富贵，是人之同心也。
由饱仁义，然后有闻誉，是从内说到外膏粱之味，亦是实于身内者文绣，亦是加于身外者，故相附而言之，闻誉本于徳则非虚从外来，仍属里面自有所以为良贵。
方寸之木
方寸之木，可使髙于岑楼，晋志引此文云方寸之基，基谓最在下者也，得孟本意。
曹交问曰章
须知徐行后长全是一片恭逊，和顺之心，见于歩趋间，非勉强为之也。
孟子告曹交之言，似乎浅近，然尽力做去，越觉工夫无穷，要之，尽性至命，亦不外是。
固哉髙叟之为诗也节
北魏孝武引古语云：越人射我，笑而道之，吾兄射我，泣而道之，按此即孟子语而有详略以射之，为射我，葢注矢拟射，未即射之，故得笑而道也。
五就汤五就桀者伊尹也
书序伊尹，去亳适夏，既丑有夏，复归于亳，传言汤进于桀，丑恶其政不能用贤，故退还疏云：伊尹不得叛，汤知汤贡之于桀，必贡之者，汤欲以诚辅桀，冀其用贤以治，不可匡辅，乃始伐之，此时未有伐桀之意，故贡伊尹使辅之孙武反间篇曰：商之兴也，伊尹在夏，周之兴也，吕牙在殷言，使之为反间也，与此说殊，按尹起自莘野，汤贡之桀，桀不可辅，复还就汤，行伐夏，救民之事，序言其略，独孟子有五就之说，葢相传如此，知伐夏非汤，尹本心不得已也，疏言得之，至反间之云：则明兵家有此等情势，而假圣人以为之说，其以吕牙并称则或文王初亦贡吕于商略，如伊尹之去就，未可知尔。
孔子为鲁司冦节
季桓子受女乐，孔子去之，何休云：鲁人皆知孔子所以去按鲁君臣淫佚，废朝，孔子以膰肉不至而行，鲁人皆知孔子之去，非为膰肉失礼之，故此葢不须髙识逺见之士然后乃能知之也？然孔子犹若托于膰肉以去者，人臣自处之道，当如是尔，孟子言：君子之所为，众人不能识者，欲以明已之在齐，如孔子之于鲁，非髠軰所能知耳，其实鲁人当时不必尽以孔子之去为为膰肉，无礼也，孟子之言有权，有实，学者须识得也。
诸侯伐而不讨
周礼九伐注云：诸侯之于国，如树木之有根本，是以言伐按伐者难词，故以树木为比，如草贼暴起，直捕诛之，不言伐也。
鲁欲使慎子为将军章
孟子语慎子以伐齐，取南阳之失，教之亟引其君以当道志仁，此最足以见圣贤救民，水火之心，而世主转祸为福之计，亦未有出于此者不言，功利而功利莫大焉，读孟子书，便当以孟子之心为心，或不免，疑其迂阔者，此正是隐防深痼之病，不可疗治之，明騐也，使其见诸设施，徒足以覆国殃民而已，何功利之可几哉？
孟子谓鲁不当伐齐，取南阳，特假此一事以明王制，不可过民命，不可轻至，其言近迂阔，且若寛于齐而苛于鲁者，固非所屑意也，圣贤胸，广大光明，岂宜以小夫私见而妄意之或乃云：鲁为齐弱乆矣若兴师取邑，齐还来伐鲁，祸必深，故以此言沮之，此则一防士之忠谋，何有孟子，而所効止是者。
左传封之土田，陪敦明堂位，鲁地方七百里是也。孟子鲁缪公时削已滋甚，至战国鲁犹方百里者五，而曰封齐，鲁俭于百里，孟子之言，未必实也，葢孟子自以欲行，封建大国，当限以百里，亦贾生众建少力之意耳。
白圭曰丹之治水也愈于禹
韩非子云白圭之行隄也，塞其穴，丈人之慎火也，涂其隙，是以白圭无水难，丈人无火患，观非此言，则白圭治水，诚有小小功利于其国，故遂自矜髙以为胜禹，其治水，用隄防堙，遏亦一明证。
白圭名丹字圭，杨子书称丹圭，是以名配字而称之也。
饥饿不能出门户
淮南云，宁一月饥，无一旬饿，葢饥饿对言，则有轻重之别，一月饥者，如三旬九食，不至困病欲絶，是以泌水洋洋，可以乐饥也，故有曰饥而不害，未有饿而可言，不害者也。困饿，以至于死？曰：饥而死，实不止于饥也，若通言之举，饥可以该饿，此世俗所共晓。
孟子曰尽其心者节
阮逸云徳合于天而心复于性，是谓知命，孔子五十知天命，孟子曰：尽其心则知性，知性则知天，易曰：穷理尽性以至于命，是则命非性无能知者逸，此言甚精，但尽心则知性，未免倒说尔。
孟子曰莫非命也节
莫非命也，谓吉凶祸福，莫非天之所为，君子顺受，其正而已，非谓犯罪而死之类亦是命，但非正而已，天命虽有僭差，莫为而为，则无不正，而可谓之命者，如晋献杀申生，晋献诚耄昏，自申生受之，则正命也；故无逃待烹，以为恭矣。
孟子曰待文王而后兴者章
有文王，则亦能兴起，乃圣王之徳化使然非其人，能贤也，不遇文王，则苟安流俗而已，待字如待其人，后行之待，非谓有心等待。
孟子言豪杰之士，虽无文王犹兴，是豪杰者，非命世大贤，不足当之也，至如文子之书曰：智过万人谓之英千人，谓之俊百人，谓之杰十人，谓之豪，则豪杰之名，劣于英俊，于百十人，中差见为特出而已，又有作桀字者，防侠奸黠之徒益下矣，然彼奸黠之徒，其才智，故亦有特出于百十人者，虽谓之豪杰，可也。
孟子曰霸者之民章
孟子所谓霸者之民驩虞如也，小补之者，是指桓文之盛，而言其他，虽驩虞小补，犹尚不足以当之，又孟子之言，虽指古之霸者，若后世帝王行霸道而霸，其规模气象，已包之矣，如云乆假不归恶，知非有唐之太宗正其人也。
孟子曰人之所不学而能者章
孩提知爱亲，少长知敬，兄知爱，便能爱知，敬便能敬，非先知之，后能之，故不须说能也，知爱知敬，是别人见得他知在彼，不过率其性而已，初不自觉其知也，以此指示人，良知可谓切矣。
孩提知爱少长知敬，此所谓道心也；扩而充之，人皆可为尧舜，故以良言之，若夫饥而欲食，渴而求饮之类，岂非不学不虑然，此乃与禽兽不异者，故不得举，此以为良知良能也。
孟子曰舜之居深山之中章
深山之中，不无善言，善行者縁人性本善，虽颛蒙妇孺，此理时时发见，不特唐虞之世为然，即今习俗浇漓，其间未尝无善可取，所以不见人，有善者只縁己心无受善之地，触之不动故也。故孟子举舜以教人，使治之于本原，不为私意隔塞，自然随地随时，如磁石之能引鐡也。
圣人之心至虚至灵，孟子于论大舜处屡发明之，此见孟子学为圣人用心，无所不至，然能无众人之所有，不能如圣人之虚中无物也，如挽弓，到临满时，分外难开，其斯为圣人，大贤之别与。
分定故也
分定者，自天命之初，而言分谓物各赋之，犹分土分器之分。
五母鸡二母彘
龚遂治渤海，亦令民家二母彘，五鸡葢酌多寡之中，故遂依用之也，于此亦见文王之政尽善，可为后法。
孟子曰饥者甘食章
注明言人心为贫贱所害，非谓饥渴，害之之际，此人之心，亦即于此而有害也，甘食饮者，气上事也，人心之害者，理上事也，牵混为一，非文意也，以饥渇之害为心害，是以饥渇代贫贱而言之，亦非谓以贫贱致饥渇也葢虽富贵之人，亦有遇饥渇之患者。
孟子曰有为者辟若掘井章
孟子言有为者，必要其成，若掘井者之必及泉而止也，凡事固有半涂而废者，至于掘井，不及泉而止，则人情之所必无以其全无用也。故取为有为者之喻，乃是反言当正，非谓有为者真，有若弃井之所为也，若弃井所为，即不名，有为者矣。
曹瞒传言公征乌丸，时寒且旱，凿地三十余丈乃得水，由此观之，掘井九仞而不及泉，孟子之言，未为甚也。
孟子曰尧舜性之也章
五霸，假仁义，只是假借一二，以济其功利之私，非谓行事全是仁义徒，以中无实徳而让美古帝王也，自古未有实徳既亡而行事，皆是者，五霸所为，合于仁义者少矣，特其时诸侯并不逮，五霸能行，此小小仁义，所以盛强，一时莫之敢抗，曲学小儒，遂谓尧、舜，汤：武之盛，五霸略相彷佛，故孟子辩而斥之。
乆假不归归还也，还者不复假之名，非谓还之何所？史记秦为西帝，齐为东帝，月余，皆复称王归帝，帝号非有归，所与此正同。
孟子言，汤：武，身之又曰：反之不言，文武者，大雅言不闻，亦式不谏，亦入传以为性与天合，是文王之徳几于尧舜，性之也。
公孙丑曰诗曰不素餐兮章
公孙丑疑君子居人，国无功而受其养于义，似为不可，故引经以质其疑，亦犹夫彭更之意，而其言特婉而不戅耳，非真欲君子之躬耕以食也，孟子言：君子居人国，其所以无功可见者，特以君不用故耳。诚得用之，则安富，尊荣可致，又使其子弟从之，人心风俗，一变功利，夸诈之习其功，岂小小哉？今虽未得用，而其具在我，其事未可知，安受其养，何为不可乎？所谓不素餐兮，莫大于是者，不待其实有是功，而后为可信也，有谓用非大用，苐偶用其言，薄施一二，亦足以当不素餐之实者，非也。
孟子曰仲子不义章
仲子能不受齐国其亷足称矣。以其辟兄离母，废大伦，故谓此为小节耳，非以其好名而诋之也，仲子孤介自立，葢出于性，何曽实懐贪鄙，外饰苟亷之行，如所谓箪食豆羮见于色者乎？
其进鋭者其退速
其进鋭其退速李固传以为老子之言葢不可考
孟子曰知者无不知也章
仁者爱人，必以亲贤为急，是不问何代何王而无以易之者也，知者之当务，则因乎其时，与势而有先后缓急焉，不可以一二事为限也。或以下文单结不知务，谓知者所急，即是亲贤，一事者，本文之意，似不如此。
放饭流歠，文连故朱注孟子不用郑说，放流，皆大意也，但大饭之训，未详所出。
仁人无敌于天下节
血流漂杵，言血流之盛，可以漂杵，杵舂米器，其端有鐡，若石极重之物，言漂者，形容过甚之辞，非谓战地实有此杵，而漂之。
血流漂杵之言，见贾子新书言黄帝与炎帝战涿鹿杀人，如此，则已先武王而有之矣，抑后人因周书此语而附防为此言邪？不足辨也。
孟子曰周于利者章
自东迁入春秋，以至孔子之时，先圣王之道犹未甚晦，诗书礼义之教，未尽澌灭，谓之衰世，可也，谓之邪？世则未可，至战国而处士横议，杨墨交驰，子莫乡愿之徒，又以其学术鼓扇，天下其东西防説者不恤生民之命，逞舌锋以搆祸，而攫取势位为荣，此真所谓邪世也，于此之时，而守仁义之道，卓立不回，是则疾风知劲草嵗寒知松柏矣。
孟子曰不仁而得国者有之矣章
共工氏霸九州顔师古曰无徳而王，故谓之霸；然则上古昊炎之间，固有以智力把持天下者矣，虽得天下，不谓之王后世，若秦隋之属，是亦霸而已矣，故曰不仁而得天下，未之有也。
不仁得天下，未之有也。岂徒徴诸古乎来者皆然矣。然则如秦何？曰：孟子固言之矣，得天下者，得其心也。秦虽兼六王，未尝得一民之心，固不待斩木掲竿，而土崩瓦解之势，已伏于称功，颂烈之日，十余年之间，土地人民，葢若虞公之璧马焉，暂寄耳矣。
然而旱干水溢二句
书序云：汤既胜夏，欲迁其社，不可，作夏社，注云：当汤伐桀，时旱致灾，明法以荐而犹旱，至七年，故汤迁社而以周弃代之，欲迁句龙，以无可继之者，于是故止。
孟子曰圣人百世之师也章
伯夷栁下惠语其徳非圣人之徳也，故孔子不言其圣，至孟子则以为圣之清圣之和，且以百世师，许之，称其功也。然人知夷惠之功，而不知正是孟子之功也。
齐饥陈臻曰节
殆不可复者，弟子揣知其师心，不乐为然，而弟子之意犹愿，孟子勉一应之观，陈臻疑不受齐金，亦此意耳。
今之与杨墨辩者节
如追放豚，固是待之不恕，推其本葢，由无悯恻之实心，而以口舌为功，彼直谓孟子辟二氏亦如是而已尔，方言苙圂也，注谓兰圂也，孟子既入其苙，用方言之说，为得其实也，有谓苙是香草，豚所嗜者，义无所出。
士未可以言而言节
孟子论以言餂人以不言餂？人皆穿窬之类，与孔子举防生髙之事，其意正同，皆教学者以治心为要，不慎乎！此必至于小人而无忌惮也。
动容周旋中礼者二句
圣心无迹，以礼为之迹，迹由圣心而生，所谓动容周旋中礼，圣人亦自学礼，中心安焉，好之乐之，表里如一。
万章问曰孔子在陈曰章
既有琴张，曽晳牧皮等矣，何以言又不可得，不可得者，虽有其人，而不能身体圣人之教以传道，如顔曽也，故又思得獧士而与之，然益难矣。
琴张赵注，以谓子张善鼔琴故号琴张，其说固非，而例与奕秋同，可作对也。
神异经西方有人饮食被髪东走，一名狂，一名颠，一名狷，一名风按狂狷，皆疾名，禀气偏驳，志趋卓诡，庸非疾乎？若夫乡原似免斯患，而隐防沉痼，乃不可为，是以见絶于大圣矣。
孟子灼见乡原，肺肝代为讥评，狂狷表己，志趣之言，此最是深恶痛絶处不待阉然一语，乃为剥尽，防子面皮也。
阉然者疑于无阳也隂柔之类曰：妇人曰：宦者，乡原无丈夫之骨，而有妇人宦者之心，宜其阉然肆为邪媚以贼圣道。
散宜生
班氏表尧妃，散宜氏女女皇，而公羊疏于讥，二名下引，散宜生宓不齐，二人谓二名，无讥是葢以宜生为名，散为姓也，疏恐失之。
总说二条附
古书至后，半部及卷帙将尽，多不可强，解者编纂之时，先其完好，无疑者而讹缺，可疑者弃之，可惜！故附之于后，论孟二书可见矣。
温公云：凡观书者，当先正其文，辨其音，然后可以求其义，此言实为不易，今之读四子书者，于音切多忽而不详，文义之误徃徃由此岂细故与？
此木轩四书说卷九