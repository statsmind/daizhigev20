钦定四库全书
石鼓论语答问
提要
【臣】等，谨案石鼔论语答问三巻宋戴溪撰溪有续吕氏家塾读诗记已着録是书旧本有宝庆元年，许复道序，称淳熙，丙午，丁未，间溪领石鼔书院山长，与湘中诸生集所闻而为此书，朱子尝一见之，以为近道，陈振孙书録解题所载与序相符，其书诠释义理，持论醇正，而考据间有疎舛，如解缁衣羔裘，节先加明衣，亲身，次加中衣，冬则次加裘裘，上加裼衣，裼衣之上，加朝服，其説本于崔灵恩不为无据，然诗羔裘篇孔疏谓：玉藻，君衣狐白裘，锦衣以裼之，又云：以帛里布，非礼也，郑注云：冕服中衣，用素朝服，中衣用布，若皮弁之下，即以锦衣为裼，即是以帛里布，故知中衣在裼衣之上，其文甚明溪，葢未之深考，又解吉月，必朝服而朝节谓玉藻天子，端而朝日于东门之外，不必依郑注，改端为冕，葢称端者，通冠冕言之，其説亦通乐记，端冕而聼古乐，郑注端为衣，孔疏端为冕，凡冕服皆其制，正幅，故称端也，然玉藻，天子端而朝日于东门之外，与下文端而居，对举见异，故朝日冕，即不得通称端，此郑所以决冕之误为端溪，亦失考也。然训诂义理説经者向别，两家各有所长，未可偏废，溪能研究经意，阐发防言于学者不为无补正，不必以名物典故相绳矣，乾隆五十四年二月恭校上。
总纂官，【臣】纪昀，【臣】陆锡熊，【臣】孙，士毅。
总 校 官 【臣】 陆 费 墀
钦定四库全书
石鼓论语答问卷上
宋 戴溪 撰
学而第一
子曰：学而时习之，不亦説乎有朋自逺方来不亦乐乎？人不知而不愠，不亦君子乎！
人之学问，内外相为消长，故无所得于中者，必有求于外求，而得则喜，不得则怒，此相应之理也。若隠然自得，既悦且乐，宜乎其不愠也，葢玩味义理，愈久愈出，自是一般好意思来，解谓当其可之谓时，非也。此时只是尝尝玩习令意思不间断，有朋自逺方来来解，以为人见吾学力之至，皆不惮逺而归之所以乐，却非也，如此，是要人知已，若要人知已，便乐则人不知已，如何不愠？兼人知已，如何防乐？乐自是胷次中事，油然生于其中，要勉强不得人，便富贵之极，亦只是自喜，如何防乐？惟是性分中，方始言得乐字孟子，所谓王天下不与存焉者，是也？有朋自逺方来者是得天下之贤者，相与共学，彼此相发明，有不容言之妙，此其为乐也至矣。
有子曰：其为人也孝弟，而好犯上者鲜矣，不好犯上，而好作乱者，未之有也。君子务本，本立而道生，孝弟也者，其为仁之本与！
夫孝弟与作乱，相去极悬絶人若未能孝弟，何至便作乱，有子乃合而言之，若非见得人心亲，何以有此语，夫大声疾语者，必非孝子顺孙，而孝弟之人必下气怡色，古人以好勇，鬭狠为不孝，谓为孝子者，在丑夷不争，葢人若孝弟，其声气容色自别，若不孝不弟，必好陵其上之人，好陵其上之人，则忿争之心，不容但已，便有作乱之理，葢世间自有一般人好与人争竞，此其刚强忿戾，生于中而不能自制人，若有刚强忿戾之心，则事事不委曲，如何不会犯上，礼记论，为人子者，交游僚友，国人宗族，莫不称其善，葢人才孝弟发见于外，自然不同，人人都以为好，一不容于父母兄弟，便不容于宗族乡党，去为乱臣贼子者有之矣，有子自其心术之微者言之，而极其祸福之至也，君子日夜所以经营者，只此一事，譬如下种，譬如筑基，百行万善，悉从此出，故有子为之言曰：君子所务者本，本立则道自生，何者为本？孝弟者，仁之本，仁者道之本也，未有道，不本于仁，仁不本于孝弟者也。
子曰巧言令色鲜矣仁
巧言令色，只是处心不诚实，人若不诚，万事皆壊不必説仁便是觉，便是刚之类，仁也者，万善之，总名也，人若诚实，虽未为学，终是不同，若资质既薄，便难与为善，小则害身，大则害人。
曽子曰：吾日三省吾身，为人谋而不忠乎？与朋友交而不信乎？传不习乎？
人之学问，若防检不到一日之间，多损少益，不忠不信，则于已有损，不习则于已无益，古之学者，常自警察，只就不好处防检，一毫不尽其情者，皆不忠不信也。
子曰：道千乗之国敬事而信，节用而爱人，使民以时千乗之国不易治也，圣人説得极易，只是自尽者，已不扰民生事，便可为也，孟子论王道亦如此，葢圣人之论，大抵简易明白夫，而字与以字不同，犹温故而知新，敦厚以崇礼相似，惟敬事故能信，事若不敬于其初，必率畧不可行，如何信得节用而爱人，若不节用，不免扰民，如何爱得！
子曰：弟子入则孝，出则弟，谨而信，泛爱众，而亲仁，行有余力，则以学文。
近有新説云则以学文者以学而文之也，此説害理只上面便是学；如何更以学去文之也，只依旧説夫文质两字少不得，子成説文犹质也，为子贡所病，但躬行当在先，学文当在后，学者要知次第耳。
子夏曰：贤贤易色，事父母，能竭其力，事君能致其身，与朋友交，言而有信，虽曰未学，吾必谓之学矣。
人皆谓圣人之门，所从事者，德行而已，而文学葢不与焉，不知圣人之门，不曽废文学，其教门弟子，亦曰博学于文，又曰：则以学文德行之外，亦有学文之科，何尝废文学也，子夏言贤，贤事父母，事君，交朋友之外，虽曰未学，则是犹有学也，但子夏反本之论，故云尔。子夏在圣门，居文学之科，乃能言及此，是其所学，过人逺矣易色竭力致身，言而有信，此皆就吾身上用功，非面外着力也。
子曰：君子不重则不威，学则不固，主忠信，毋友不如己者，过则勿惮改。
外先庄重内先忠信，既有所本矣，然后可以资益于人，防检于已，此其为学之次第，已若外面轻忽里面，不诚实如何？问：别人身上求益人，亦如我何？况满身都是过，更就何处防检？人须先有根本了，始可以迁善，改过朋友，亦只是磋琢磨増益其所未至尔，或谓无友不如已者，若胜已者不肯与我友如之何？葢上焉者，求友于不胜，已则不可，若下焉者，求友于胜已，何不可之有？夫子曰：商也好与贤已者处，赐也好与不若已者处，孟子亦曰：今之诸侯，皆好臣其所教，不好臣其所受教，葢乐与不如已者，友亦人之常情也。
曽子曰慎终追逺民德归厚矣
丧祭之礼薄，则倍死忘先者众矣，易曰：敦艮，吉，象曰：敦艮之吉，以厚终也，欲民之厚，当从人伦，始人伦之至切，紧者莫重乎丧祭，此人心不可磨灭者也。
子禽问于子贡曰：夫子至于是邦也，必闻其政，求之与，抑与之与？子贡曰：夫子温，良，恭，俭，让以得之，夫子之求也，其诸异乎人之求之与？
圣人之德髙明广大，所谓川流敦化者，子贡不言也，止曰：温，良；恭，俭，让，此五者，谦厚之极至，与物为亲，如春风和气，人皆亲之，不待君子而后识也。
子曰：父在观其志，父殁，观其行三年无改于父之道，可谓孝矣。
曽子曰：吾闻诸夫子，孟庄子之孝，其他可能也，其不改父之臣与父之政，是虽能也，由此推之，当时诸侯卿大夫轻变易其先君之政者多矣，夫子两言，三年无改于父之道，可谓孝矣。葢有所见，而云非为匹夫单人，发此论也，周易蛊卦下至初六，上至六五，虽贵贱不同，而为干父之蛊，则一大抵刚健者，患其有变更之失，柔弱者又患其无干蛊之才，故毎贵于得中也。或云：三年无改于父之道，若秦二世不能改，始皇之暴，汉昭帝能改武帝之失，则二世为贤，于昭帝也，葢不然，圣人固曰无改于父之道，若非道，则固当改矣，礼记曰：先意承志，谕父母于道，葢孝子之事亲承志，谕道之意存没，如一日也。
有子曰：礼之用，和为贵，先王之道斯为美，小大由之，有所不行，知和而和，不以礼节之，亦不可行也。
知礼记所言，礼节民心，乐和民声，又曰：大乐与天地同和，大礼与天地同节，葢和自是乐之事，今有子论礼，乃连和，与节説若不是见礼乐，实是一理，如何説得如此亲切，葢天地之间，只是有自然之和，圣人有礼乐，亦只是达，此和气便行于天地之间尔，故有子言之曰：礼之用，和为贵，先王之道，以此为美，岂可一日无此和也，然而小大并由，无所差别，亦有时而不可行也。葢只知和之为和而不知和之有节，则亦不可以行矣，故和而节者，礼之所从始也，犹中庸言亲亲之仁，尊贤之义，而继之曰：亲亲之杀，尊贤之等，礼所生也，孟子亦曰：仁之实，事亲是也；义之实，从兄是也，而继之曰：礼之实，节文斯二者是也。
有子曰：信近于义，言可复也，恭近于礼，逺耻辱也因不失其亲，亦可宗也。
亲与近不同，葢亲是亲切处近，只是密尔于此，因近可以至亲也，有子之意以为信，当出于义恭，当出于礼，若信不出于义，则世之小人，得不义之言，以求一切之信，恭不出于礼，则胁肩谄笑，以足恭为礼矣，然使人之为信者，尽合于义，为恭者尽合于礼，夫岂不善而人未必尽若此，自近义而不失亲于义者，自近礼而不失其亲，于礼者，是亦可宗也。夫子曰：恭近礼，俭近仁，信近情，敬逊以行，此虽有过，其不甚矣，夫有子此意，葢得之夫子也。
子曰：君子食无求饱，居无求安，敏于事而慎于言，就有道而正焉，可谓好学也已。
大抵人心无两用，便是圣贤出来抚民物，亦不遑寝食，一意为民，然后天下蒙福，葢此有所重，彼有所轻，不能两立也，人莫切于其身之奉养，至于有所不恤，则他事更无可累者，圣人亦只以此观人，如顔子亦只説箪食瓢饮，居陋巷，不改其乐，子贡已下便不及此，衣敝緼袍，与衣狐貉者立而不耻，是至微小事，圣人却用此称子路，此亦人之所难能也，今人一饱之外，更无他念，向上求饱，生出无限，奢侈求安，更有无限不好事，如此则一生只求了此两件，更无工夫，干别事，故学者先要去此心，此释氏所谓麤縁也然后方有工夫理，防学问饮食，居处都记不得，但一心向前，做取合做底事，连言语亦不暇，説就有道之人，是正此学，其人如此，可谓好学之切至者矣，顔子一生只如此用工夫尔。
子贡曰：贫而无谄，富而无骄，何如？子曰：可也，未若贫而乐，富而好礼者也，子贡曰：诗云：如切如磋，如琢如磨，其斯之谓与？子曰：赐也，始可与言诗已矣，告诸往而知来者。
贫而无谄，富而无骄，是得一个正好平过却未是，有学问，谓之无过，则可尔，至于贫而乐，富而好礼，却是有学问，是进上一路，然亦不可谓之尽善，所谓是道也，何足以臧之义，故子贡因此遂得学问之义云：向上有工夫，在其所得，乃在所问之外，夫子因此却又説子贡可语诗，又在子贡所答之外，师弟子之间，展转相发明，如此，所以见圣人之善教人，而门弟子之善学也。
子曰不患人之不已知患不知人也
人不知我，在我不害其为贤，我不知人在我，则不贤矣，此固君子之所患也，【阙】。
为政第二
子曰为政以德譬如北辰居其所而众星共之
中宫天极星，其一明者，太一常居也，或名天极，或名北极，或名北辰，或名太一，众星皆动，独北辰不动，王者恭已正南靣似之。
子曰诗三百一言以蔽之曰思无邪
此一章，是圣人论删诗，本防葢诗有三千余篇，今圣人删去十只，存一不知，圣人因甚删去许多因甚却留许多，圣人説此三百篇一言断之曰：思无邪，只是他发心处，元无邪僻，咏歌嗟叹，讥刺讽諌，本只是美意，故録之，其他所删之篇，亦有义理不合，如所谓未之思也，夫何逺之有之类是也。亦有全篇之义不足，取而一两句可采者，间见于他书而全篇，删去是也。除此外，则所删之诗，其问往往思虑，未免有邪僻者，人皆云先王之泽在冺，故民所思无邪，发而为诗，皆正，若如此説则三千篇诗，皆当留圣人何故删去先王之泽既衰，当时列国，自为风俗，民生其间，安能一一尽得，如先王之时，一时涂歌巷语，岂无邪僻，古今人情皆然也。然而有一事，今毛诗中亦有自叙述其嬉戏之乐，谐谑之辞，而圣人取焉，夫安知其非邪哉？然察其本心，则有所为，而云而非其思之本邪？则取之，此非圣人而何足以知之，若只见其事如此，便断以邪正，则常人皆能之，不待圣人之删也，东坡亦言：今小雅之诗称道，文；武，成，康之盛德，此谁知其为幽，厉之诗者，葢察其辞，有幽忧不乐之意，是以系之，幽厉而无疑也。察此意者，非圣人其谁能之？
子曰：道之以政，齐之以刑，民免而无耻，道之以德，齐之以礼，有耻且格。
此章不是言治之本末，先后不可紊，只是将两件事来比并尔，其今之为政者，那事不要整齐，只得百姓整齐，便事事整齐矣，故为政之初，便须用出牓，晓谕人云：某事合当如此，若不如此，便须有罪，此所谓道之以政，齐之以刑也，今有一法不用，出牓晓谕，别自有道理，晓谕得人，亦不用治某罪，用某罚，别自有道理，整齐得人，须知夫道与齐两字同而功用各别，则人君自然舍，彼取此民，免而无耻，一时虽整齐下来，事事有民，到得无耻，何事不可做，但未敢做尔，若有耻且格，既格后上面工夫大段做得，何事不可为也。
子曰：吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩，人皆言圣人天纵之圣，不假学力，所谓生知之者也，夫圣人诚是生知，然亦须用行，圣人所以异于人者，只是合下见处，便与人不同，及至行时用功，又与人不同，故其成功时，遂与人不同，若生知学，虽曰不同，至其行处，用功一般，则其到处，亦必一般，葢诚明之学，自有次第，便是圣人，亦须用学，譬如天生物相似，虽是极好之物，亦须从开花结蘂，乃至成熟，自有时节，要快不得，王者化天下，亦是如此，薫陶渐渍，合用许多时节，但知是下种时，与他人不同，尔自志学，时趋向工夫，便别立与不惑，只是身分上工夫，到得知天命，方始论到参天地，赞化育，事向上去，遂与天地为一矣，自别人説便是大而化之与圣，而不可知，圣人自説只是从心所欲，不逾矩，自在于本分，尔天生圣人，亦须用许大工夫，方到极至处，此顔子早死，夫子所以痛恨而归之于天也。
孟懿子问孝，子曰：无违樊迟御，子告之曰：孟孙问孝于我，我对曰：无违樊迟曰：何谓也？子曰：生，事之以礼；死，葬之以礼，祭之以礼，孟武伯问孝，子曰：父母惟其疾之忧，子游问孝，子曰：今之孝者，是谓能养，至于犬马，皆能有养，不敬，何以别乎？子夏问孝，子曰：色难，有事，弟子服其劳，有酒食，先生馔曽，是以为孝乎？
孟懿子是孟僖子之子向时孟僖子病不能相礼，故其将卒，命其子学礼于夫子，今孟懿子来问孝，圣人告之曰：无违其意，言无违父之遗训，则足以为孝矣。不知孟懿子领圣人之意，了不再问，为复懵然而去，不能再问也，圣人惧其不晓也，故退以告樊迟曰：生事以礼死，葬以礼，祭以礼，此三个礼字，是乃父之遗训，能行此礼，便是无违无违，便是孝也；父母，唯其疾之忧，当时卿大夫溺于富贵，不自爱其身者，岂特孟武伯一人，但既来问孝，则是知世间有孝一字，亦可教也。故圣人因其身分上救之，若子游，子夏便不同，但就他学问未到处増益他向上一节尔，自他人观之，善养亦难，然学者不当止此，养可能也，孝为难，孝可能也，敬为难，如此，则养不足谓之孝，孝之上，更有敬字，是大有资级也，犬马皆能有养，谓之有养，是犬马，亦有以养之也。色难，是察于几微处，非有视无形，听无声之功不足以知此。
子曰：吾与回言终日，不违如愚，退而省其私，亦足以发，回也不愚。
古人以为教，然后知困葢知困，便防长进学者工夫全在，问辨上前辈以为一番，疑一番进益疑便问，问必辨，审问明辨，便彼此相发明，进德之阶也，若圣人与门弟子功用却不如此起予，助我之説是圣人诱进门弟子之机，非教学相长之义也。顔子只是受得圣人言语言下便领退时，却自用工夫，所谓博我以文，约我以礼，既竭吾才，如有所立卓尔，正是言下用功处也，圣人看得顔子亲切，曰：回也不愚，又曰：回也非助我也，皆甚喜之辞也，非特喜顔子葢又自喜其得所授也。
子曰：视其所以，观其所由，察其所安，人焉廋哉？人焉廋哉！
注家説人焉廋哉？然观人始终，安所匿其情，此一句病，若是人匿其情，被我察得出，如此却是圣人専教人察人隠匿使人无所逃，不是圣人，观人之意，葢此三句统説观人善恶，皆在其中，若是好人，亦何曽匿情？坦然明白，教天下人自看觑着尔，所谓人焉，廋哉者言人之善恶不逃，我所见尔，岂曰人不能匿其情哉？孟子亦是此意也。至难之事，无如知人，若知人，天下便可治，此岂是小事，若论知人之法，无以过此三者，却与孟子所説不同孟子之説却犹有测度，向上人方识得，若夫子之説则不论髙卑只如此，有得仔细，便见得人葢难处，是观与视，与察三字上，若此三字，上有一字卤莽，看得不亲切，便见不得，便有错处，要去三字上，见得圣人忠厚之意，方好。
子曰温故而知新可以为师矣
记问之学，不足以为人师，温故而知新，却可以为师，葢记问有限，义理无穷，记问虽多，而义理不明，虽万卷而无益，若温故而能新，虽一言而有补矣，知记问之，不足以为师，而后知温故之可以为师，一説温故而知新，能自得师矣，古人有经师人，师之説此説亦有意。
子曰君子不器
易曰：形而上者谓之道，形而下者谓之器，故礼记亦曰：大道不器，君子之于道，由粗以入精，故曰：君子不器。
子贡问君子子曰先行其言而后从之
此一段两説一云先行是一句，以行为先，其言，然后从之，一云此説事君之义也。先行其言，是一句，如孟子所谓言将行其言也，则就之是也。
子曰君子周而不比小人比而不周
来解云：君子与小人相去本无几，特小人，动辄反之，此固是然少精微君子，与小人正在相近处相反，所谓名相近也，实相逺也比与周羣与党矜与争，和与同泰与骄，其相近处，才毫厘之间，论其相反，乃有霄壤之逺此君子所以察于毫厘之际也。
子曰学而不思则罔思而不学则殆
今人不能博学，便有説约之意终日危坐，有所思索曰：我将以为道也，故才智之士，得以讪笑之，其病在于不学也，古人论学，与思尝并説更欠一不得，便见圣人亦曰：吾尝终日不食，终夜不寝，以思，无益，不如学也，然学而不思，则学自是学，我自是我，并无交陟，管子曰：思之，思之又重思之，思之不已，鬼神将通之，非鬼神之力也，精神之极也，此説得思极好。
子曰攻乎异端斯害也已
当夫子时，异端未炽，圣人先有是説可见得圣人深见逺识直至后世，与异端相为胜负，所谓擈之而愈盛者不逃，此二句却全与孟子功用不同，一则是时势不得，二则是力量不及此事，只要自家分明，人心有所主宰，自然不转移，却无口舌，争胜之理，只以后世一事言之，丧祭之礼薄，仁人孝子无以塞其意，故浮屠之説出而乗之仁人孝子，始借此以塞其不满之意，其咎在于此，道之不明也。
子曰：由，诲，汝知之乎？知之为知之，不知为不知，是知也，子路，却不是怀隠情于事师之间，亦不是自安，自恕之人，此人刚心勇气，事事要知事事要做，只看死生鬼神之间，便是事事要知未之能行，惟恐有闻，便是事事要做，既是事事要知，及至，不知处不免强，探力取测度，亿中自以为已知矣，世间事如何？一一强要知得古人以致知为学问之首致知在格物，若不向穷理上用功，如何事事自知，夫子曰：葢有不知而作之者，我无是也，多闻，择其善者而从之，多见而识之，知之次也。由此言之，以不知为知，不特子路一人，除非圣人便是生知，若以下更有学知，亦有困而知之者，不知而欲强知是无时而可知也，若自以为不知求，所以知之，则有时而知之矣，此圣人诲子路致知之道也。
子张学干禄，子曰：多闻阙疑，慎言其余，则寡尤；多见阙殆，慎行其余，则寡悔，言寡尤，行寡悔，禄在其中矣，大率人多言多过，多做多失，然而有合，行合言处，只要得十分审细，多闻阙疑，多见阙殆，已是仔细拣择了，其既阙之余，又戒谨以言之，戒谨以行之，可谓仔细之至者矣，然而又未敢保其无过，直曰：寡尤寡悔，信矣！夫人无过之难也，易曰：悔吝者，言乎其小疵也，人如何便到无悔尤地，但寡尤悔，已自大段淳谨笃实，言行无伪，然而子张学干禄，圣人却如此答之，葢未能无过，自是有咎，安有得禄之理，其得者，自是侥幸，若无过咎，虽未便得禄，然亦有可得之理，所谓禄在其中，亦未可言必有也。孟子所谓修其天爵而人爵从之者，非谓人爵从天爵也，从之为言任之也，诗言干禄岂弟，古人亦尝有此説故子张以是为急学耳，与樊迟请学稼，同意却不是泛然问也。
哀公问曰：何为则民服，孔子对曰：举直错诸枉则民服，举枉错诸直，则民不服。
错如苟错诸地之错，谓举正直而错之羣枉之上，以明示百姓，则民服矣，人君之服，民只有两事，修已用人而已，故又曰上好义，则民莫敢不服。
季康子问使民敬忠以劝如之何？子曰：临之以庄，则敬，孝慈则忠，举善而教不能则劝。
详观所解，似未精纯，季康子非是，窃权于巳，欲民之归，季氏世执国柄，民归之久矣，大抵权臣窃，民不是威力，便是姑息，久之必自解散，季氏之民已散于陪臣矣，季康子亦知上世之所以得民者，非其道也，故慨然有感于中，敬忠劝三字，亦不是寻常泛问，葢季康子问：弟子好学，与冉求仲由大臣事，其于圣门畧知尊向矣，大抵要斯民，尊君亲上，改过迁善，当于人心上用功，欲用功于人心者，当于自已身上上用功，此简易长久之道也。
或谓孔子曰：子奚不为政？子曰：书云：孝乎惟孝，友于兄弟，施于有政，是亦为政，奚其为为政。
为字，犹中庸人，不可为道，并为凡建立条教，号令赏罚之类，皆为政也，为此言者，亦是当时卿大夫若季，孟阳虎辈，非学者问圣人事也，却不知修身齐家时，其为政也勤矣，非无所为也，亦非不为也，但异乎人之为之尔。
子曰：人而无信，不知其可也，大车无輗，小车无軏，其何以行之哉！
人在天地间，羣必争，争必乱，所可恃者信而已，人而无信，是利则夺有便则逝，虽一日亦住，不得一步，亦行不得，故夫子又曰：民无信不立。
子张问十世可知也，子曰：殷因于夏礼，所损益可知也；周因于殷礼，所损益可知也；其或继周者，虽百世可知也。
唐书郑防传称郑相如言，孔子称继周者，百世可知，仆亦能知之，其论説后来祸福如响，乃知后世人如此説子张此一句，葢不特后人如此説子张之意，其问亦如此，所谓十世可知者，泛然问及不指他事，便是要问及后来事尔，夫知来之事，圣人于易拳拳言之，然岂是教学者事，此如子路问事鬼神，并死相似，然圣人却答他不知，不得葢彼所问不指名何事？所谓十世可知者，不知前十世后十世，又不知是治乱是兴衰，是变更不可指一名以为名也。故圣人因其所问而教之，其意以为今所可知者，只是礼，若论礼之，损益前十世如夏，商可知也，后十世，如继周者亦可知也。所谓夏礼，吾能言之之类是也。典章文物因革损益，是儒者合讲底事。
子曰非其鬼而祭之谄也见义不为无勇也
大抵説言患在牵强附合，若此两段，合当相连，説但来解説得支离意不出，非其鬼而祭之品也，则非其鬼者，固不当祭也，然人亦有所惮于此，所谓有其举之，莫敢废是也。惟勇于义者，能断然不疑，若知其义之当为，而依违不决，是无勇也；此两段是圣人有所为，言之也。
八佾第三
孔子谓季氏八佾舞于庭，是可忍也，孰不可忍也，前辈尝论以足蹙路马，有诛齿路马，有诛君臣之分信严矣，何至所谓如此葢圣人之意深矣，平居无事之时习其臣，子敬戒之心，使见君之马而不敢易焉，等而上之，君何啻如天之尊，臣何啻，如地之卑，以此坊民，民恶有犯其上者，由此事观之，先王所以为是礼乐之等者，皆所以习臣子敬，戒之心也，故乱臣贼子，必先变易礼乐，而后敢动于恶，若季氏八佾之舞是也。夫人所以不为不义者，谓其不忍为也。若一旦至于可忍，则不复可以人道望之矣，尚忍言之哉！
三家者以雍彻，子曰：相维辟公，天子穆穆，奚取于三家之堂。
三家者以雍彻，则八佾之舞，不独季氏为然，圣人独罪季氏者，季氏实为之首也。夫无实之名，不称之礼，小人犹受之，至于举，他人之名，而自有诸已，非病狂者不为也。身为大夫，而诗曰：天子穆穆，非狂则病，此圣人所以哀之也。
子曰人而不仁如礼何人而不仁如乐何
详观来辞，説得甚深奥，然经防自不如此，此语圣人为季氏发也，季氏僭礼，坏乐已甚，圣人甚伤之，既而又曰：礼乐亦只是有其位，有其德方，用得人，到得不仁了，亦如何用得礼乐，正所谓猿狙衣周公之服，但见其可笑尔，僭窃已甚，自取祸患，礼乐具在，初不縁此废坏，此圣人爱礼存乐之深意也。
林放问礼之本，子曰：大哉问礼，与其奢也，宁俭；丧，与其易也宁戚。
林放问礼之本，圣人答以礼与丧两字，葢丧礼与他礼别，故分别言之，今礼记中于论礼外别专记，丧礼极详，俭与戚却不是礼，只是就其本言之，葢论其所自生也，元只是污尊抔饮，蒉桴土鼓，就中制礼以文之，元只是哭泣无时，哀号擗踊，就中制礼，便是哭泣之数，擗踊之节，縁有此礼，故其葬至于文反，其初而观之，必有裁制损益之道也。
子曰夷狄之有君不如诸夏之亡也
此一段上面之字极着力，若只説夷狄有君，却是诸夏无君矣，葢夷狄有君与诸夏有君不同，但夷狄之有君，却不如诸夏之无君，是夷狄犹有其君也，此圣人伤时之极，有居夷浮海之叹焉。
季氏旅于泰山，子谓冉有曰：女弗能救与，对曰：不能，子曰：呜呼，曽谓泰山不如林放乎？
季氏僭礼，圣人甚忧之，非忧季氏也，忧礼之坏也，女弗能救者，救季氏所以救礼也，人不能救，便以此意望之于神，伤之之意，深望之之意切矣，春秋，威公不书，秋冬之意。
子曰：君子无所争，必也射乎？揖让而升，下而饮，其争也君子。
礼记射义曰：诗云：发彼有的，以祈尔爵，祈，求也，求中以辞爵也，酒者，所以养老也；所以养病也，求中以辞爵者，辞，养也，由此观之，射不中而饮者，非以为罚爵也，是乃所以养之也。发的以求辞爵者，非惧罚也，谦逊卑下，不敢当人之养也，君子无所争，于此处观之可也，射不争胜负，而争欲自处，于谦逊卑下之地，其争乃如此，此可以为君子也，与揖逊而升，下作一句，葢既下而升饮也。
子夏问曰：巧笑倩兮，美目盻兮，素以为绚兮何谓也？子曰：绘事后素，曰：礼后乎？子曰：起予者商也，始可与言诗已矣。
此一段当细考，礼记曰：甘受和，白受采，忠信之人，可以学礼，如此，则是以白喻忠信，以采喻礼，今子夏之论，乃以素喻礼，此必有説也子夏所以疑诗人之辞者，亦是未晓诗人之言，谓巧笑，美目若此，乃以素为文，何也？夫素非所以为文也，夫子答以绘事后素证，素之可以为文也，周礼载画绘之事，后素功説者谓先施色后，布素为其渍污也，易渍污之语，不是葢后素之意，虽有防绘之色，非用素以间次之，则采缋不彰，论语注云：以素分布其间，是也。彼画绘之事，当以五色为上，今乃以素分布其间，始成藻绘之饰，甚哉！素之有益于人也，推其类观之，则反本之论，当有所归，子夏因此遂悟得后素之义，知圣人制礼之意，乃是以素饰尽之意，则素者为礼而文者，非礼也，此夫子所以喜之，与葢谓其展转发明，不只就一处上见，若只就一事上见得一事，亦只是寻常学者所为，非圣门工夫也。
子曰：夏礼吾能言之，杞不足徴也殷礼吾能言之，宋不足征也，文献不足故也。足则吾能征之矣。
礼记载言偃问夫子曰：夫子之极言礼也，可得闻与？孔子曰：我欲观夏道，是故之杞，而不足证也。吾得夏时焉；我欲观商道，是故之宋而不足证也。吾得坤干焉，坤干之义，夏时之等，吾以是观之，由此语观之夫。
石鼓论语答问卷上
<经部,四书类,石鼓论语答问>
钦定四库全书
石鼓论语答问卷中
宋 戴溪 撰
泰伯第八
子曰：泰伯其可谓至徳也已矣，三以天下让，民无得而称焉。
前辈谓许由，只能逃尧不能逃名，若名已相随，逾逃而逾至，盖不由已，所谓至人无名者，形迹俱冺，不待有其名而逃矣，善乎！范蔚宗之言曰泰伯，伯夷未始有让也，所谓未始有让者，縁当初不曽，是为让一字做出许多事来，当初泰伯，伯夷只道是君父之命不可违，兄弟与我一也。是以去而不立胷中终不曽道，让是好事，要去做，此所以民无得而称，他本无让之心，安得有让之名百姓，又何縁得知？且如韦元成，刘恺丁鸿之徒，虽未必是勉强矫拂以求名，只是他胷中毕竟道是好事，有心去做，所以欲逃，此名不可得，被朝廷迫促，明有贵让时也，縁此泰伯三以天下让，按史记泰伯知古公欲立季歴而亡去荆蛮，断发文身，却不曽，见他三让，如汉文所谓南乡让天下三之类，兼泰伯若在此，迁延退让，至于再三，百姓亦自得而称矣。明道，先生曰：三让者不立，一也，逃去，二也；断髪文身三也；此説是若使泰伯当初只是不立，不逃去，若逃去，不断髪文身，亦恐未免有顾恋意思，直使斩截得恁地分明，当初百姓只见得泰伯若狂惑之为者，后世圣人推见至隠便见得泰伯此三事，都是他让天下处，所谓三以天下让者，亦是圣人推原周家得天下之本处，如王迹起于后稷之意，若曰泰伯逆知文王之圣，可以得天下而让焉，虽武王牧野，时无是心也，而况于泰伯乎？
子曰：恭而无礼则劳，慎而无礼则葸，勇而无礼则乱，直而无礼则绞。
甚矣礼之功用甚大也，圣人専将此去约人归于中，葢此有防范，规矩底物，有所持循遵守，初学之人，不可一日无此，一日无此，直是不可以立，恭与慎与，勇与直都是极好，资质劳与葸，可谓有害于身，乱与绞，可谓有害于人，人有极好，资质只縁无礼以节之，遂至甚害，如此，人之为学，岂可一日无礼，不好资质，又不曽学礼，其祸岂可胜言哉！此四句只是慎而无礼则葸，一句难説葢慎之一字，如执圭鞠躬，执虚如执盈之类是也。此亦自有中礼处，若无礼，则心志沮丧，血气溃乱，亦大有害事处。
君子笃于亲则民兴于仁故旧不遗则民不偷
圣人在家庭上用功，只是要在斯民心术上理防，大抵事事近厚，方能上下相安，温公曰：受人恩而不负者，为子必孝，为臣必忠，夫辜恩负义之人，必非忠臣孝子，而一言一语不相背负者，必可以托六尺之孤，圣人所以能固结民心，患难不相弃者，皆自其父兄子弟始若子弟，不有父兄，夫妇不相存，朋友不相保，锲薄如此，亦何有于君上，葢一处坏则百处坏矣，秦人立法，专一离人父兄，亲戚之爱，前辈谓古人立法，劝人为善，秦人立法，禁人为善。
曽子有疾，召门弟子曰：啓予足，啓予手诗云：战战兢兢，如临深渊，如履薄氷，而今而后，吾知免夫，小子。
甚矣此身之可畏也，凡天下之物，可以生之者皆可以杀之？一事不谨，死有遗恨，古之君子爱防，此身如璧玉，葢此身非我所自有，未死之前，皆不足恃，当事事防检，使无一事可恨，及其啓手足也，奉父母之全体，还而归之，使死者有知，从父母于九原至此，盖不足恨也。
曽子有疾，孟敬子问之，曽子言曰：鸟之将死，其鸣也哀；人之将死，其言也善，君子所贵乎道者三，动容貌斯逺慢矣，正顔色，斯近信矣；出辞气斯逺鄙倍矣，笾豆之事，则有司存。
逺慢近信逺鄙倍有二説其一説已其一説人乐记称致礼以治躬，致乐以治心，心中斯湏，不和不乐，则鄙诈之心入之矣，外貌斯湏，不庄不敬，则慢易之心入之矣，如此説当称在已可也，中庸称动而民莫不敬，言而民莫不信，行而民莫不説如此説当称在人可也，前辈亦多作在已，暴慢説若参考文意，却恐不是説在已何故縁斯字説不通若説动容貌斯逺得暴慢未动，容貌时如何？兼未曽于心术，用功难为，动容貌便逺得暴慢至，如正顔色，斯近信，此语尤説不通前辈説有诸已之谓信，闲常时不曽，信如何正顔色便近信，莫不相交涉否？縁其闲有窒碍不通处，遂不免去上面一字都重説了如动如正，固重説得如出一字，如何重説前辈将修辞説出辞气却不知脩字与出字，大段不同，难为如此，説曾子之意，以为君子所贵乎道者为其功用甚大故也。道全徳备后才动容貌，民莫不敬，暴慢自逺矣才正顔色，不待号令，而民之信者过半矣，才出辞气，民莫不从，鄙倍自逺矣所谓大哉王言一哉？王心皆逺鄙倍之类也乐记曰内和而外顺，则民瞻其顔色，弗与争矣，望其容貌而不生，易慢焉，故徳辉动于内，而民莫不承，听理发诸外，而民莫不承顺，其此之谓乎？君子之所以用力于斯道者，为其若此故也，到得笾豆之事事闗宗庙尙付之有司，则其他事，不问可知矣。曽子之意，不特为孟敬子设使孟氏畧知此説此鲁之幸也。大抵圣贤忧民之心，到死不泯。
曽子曰：以能问于不能，以多问于寡，有若无，实若虚，犯而不校，昔者吾友尝从事于斯矣。
君子之心，自视歉然，视天下皆可师之人，学问无可止之法，但见人皆能而我不能，人有我无人，实我虚，我且无有，尚复与谁校耶？昔者吾友不明言顔子而先儒皆以为顔子，何也？孔门中只有顔子可当此，是以断然归之，顔子无疑从事于斯，盖十分于上，面用工来。
曽子曰：可以托六尺之孤，可以寄百里之命，临大节而不可夺也，君子人与？君子人也。
鲁直，云与人言而靣谩岂可寄百里之命，其説命字与旧説不同旧説谓百里之民命，当依此説也人之观人亦于利害者察之耳，利害轻而后可以为君子，平居髙论无一事，不能一旦嵗寒万事瓦解，此三节，只是不负此心，孟子曰：行一不义，杀一不辜，而得天下，皆不为也，亦知是不负此心尔。
曽子曰：士不可以不，毅任重而道逺仁以为已任，不亦重乎！死而后已，不亦逺乎
善有力，恶亦有力，故学者若无力，一步亦进，不得前辈云，曽子此数语极有力，兹事事大体重，学者无志于斯，尽悠悠不妨，若出来担当此事，日引月长，非大有力量，负荷不去，譬如重载适逺前靣更有无限艰阻，车马坚好，强力不倦，终有必到之理，车敝马羸曰：未中而税驾，其与未出门等耳，古人论学，所以贵勇，贵刚者为此。
子曰兴于诗立于礼成于乐
前辈论为学有次第，以为防，伊川语録不可一例防有初学，入门处，有体证处，有感发处，有持守处，有调习处，有养处有观尽处，有感应处，学者有得于诗，则能兴起善心，谓其有感发处也，有得于礼则能立身，谓其有持守处也，有得于乐，则自然成就，谓其有养处也，此论为学次第，兼言学者不可専事文义，精义中説此一段最详。
子曰民可使由之不可使知之
民可使由之，不是，恐民之智将以愚之亦不是匹夫匹妇之愚，不可与知此一段，自是论圣人动化之道，可使民由之，所谓鼓舞震荡，忽焉若神，耕食凿饮，不知帝力于我，何有之类是也。若使民知之，则是在我，未免有形迹，而道化之，在民者亦浅矣，王者皥皥，所谓由也，霸者驩虞，所谓知也，水涸鱼相喣以湿，相濡以沫，不如相忘于江湖。
子曰好勇疾贫乱也人而不仁疾之已甚乱也
此一段，只是论人不可有忿疾之心，才有忿疾，心便愤激愤激者，祸乱之阶也，如好勇疾贫，固不待説人而不仁，疾之已甚，虽曰疾恶，然自家先怀愤疾之心，一事做不成，激成祸患者多矣，乱字不必一一説到僭夺但是不循理，为患害者，皆乱也。人之所以能安贫者有二，其一是守道安，分其一只是力不足，俛首甘心，若天资勇鋭，力足以行其志，才有疾贫之心其胷中愤愤然不能一朝居小，则椎理发，冡大亦能呌呼横行，譬如毒蛇蝮蝎，必噬啮草木以致其毒而后已，人到得不仁，已是胷中悖然了自家只有寛缓驯扰，矜怜哀抚，收拾惩诫之意，若忿疾已甚，必有不肖之心应之，斯不可救也。此其乱虽在人，其所以致乱者，实在我，故曰乱也，与好勇疾贫同。
子曰：如有周公之才之美，使骄且吝，其余不足观也已，谢上蔡谓克已工夫，未肯加吝骄，封闭缩如蜗，骄是不能进善，吝是不能改过，骄吝不除，自为封闭，其缩如蜗是也。圣人所以为圣人者，只是论徳不是论才，骄吝尚存，更说恁徳，此其所存也，无几矣，尚何观焉？自古圣人多才者，无如周公，故三代圣人礼乐，至周公纎悉尽备，更无一事欠阙，周公固可谓多才艺者，圣人之语及此，极言多才不足恃，便使才如周公骄吝，尚不足观，何况么麽之人，能有几何？而恃才不学，鲜有不杀其身者也。
子曰三年学不至于谷不昜得也
三年学，不至于谷，何也？只是善，不昜得也，古人为善，直是用功如惟日不足，如鸡鸣而起，大扺此心如救焚如拯溺，如追亡人，如饥渴切身，只縁是不可容，昜得三年学，亦可谓从事于善矣，若说便到于善，亦未敢造次相许，此敎学者强勉不倦之意，又曰：一日克巳复礼，天下归仁，何也？用功时，直是一生到时，只是一日。
子曰：笃信好学，守死善道，危邦不入，乱邦不居，天下有道则见，无道则隠，邦有道，贫且贱焉，耻也，邦无道，富且贵，耻也。
笃信好学，横渠先生曰：笃信，若不好学，亦不失为善人，信人此语，恐未必然，笃信好学，只是一事，笃信而好学，守死于善道，如此而巳，今匹夫匹妇酷信，佛法诵经，便是笃信，好学耶？贫且贱耻焉，不是耻贫贱，是耻不得列为君子也，此一叚极言学者强力自守，处言当做底事，直是斩钉截，鐡做到彻骨，不当住去处，直是褰裳疾走，若将浼焉，可出时便出，可隠时便隠直是坚强不变如此，与子路问强，一叚相类，且是见得彻，信得及做得坚，无所拟议，无所计较，无所顾恋，到此方谓之力学，行一不义，杀一不辜，虽得天下，直是不为箪食豆羮，不以其道，虽饿死，直是不受非其道，非其义一介，直是不与一介，直是不取兵可去，食可去信，直是不可去，可杀可辱，直是不可使为不义，学者湏是守此心，到死不变。
子曰不在其位不谋其政
前辈谓不在其位，不谋其政，所谓君子思不出其位，恐未必然，葢政是国家大事，夫子所谓其事也。如有政，虽不吾以，吾其与闻之是也，葢天下有道，则庻人不议贱，臣图柄臣者，非国之福也，不任其事，而与闻其谋，鲜不为身祸，与国家之祸者，汉党锢，事可畧见矣。
子曰师挚之始关雎之乱洋洋乎盈耳哉
石林说乱，为卒章是，今离骚卒章称乱，曰：大要关雎，必非文王时作，故史记曰：周道缺，诗人本之袵席，关雎作是伤，今思古之诗也，然当时贤者虽追述其事，而为之诗，未必被之声歌，今毛诗如此多何曾？一一用为乐章，及至师挚，推原关雎之义，为之声音用之，乡人用之邦国，故洋洋盈耳，司马迁所谓师挚见之者，甚言师挚识本末，使此诗被于声歌，致乡人邦国，惯于听闻，庻几正家而天下定之意，人皆知之，此亦夫子之意也。
子曰：狂而不直，侗而不愿，悾悾而不信，吾不知之矣，人之资质，不怕他鲁钝，猖狂，只怕他不诚实，若眞个诚实百扑不碎，随他分量皆防成就，若不诚实，一事不成，万有余丧，譬如物才防漏了，便倾江河在中，亦不济事，不直，不愿不信，只是一个不诚实，狂与侗与悾是不好，资质只有一防诚实在尚可救，若连一防，都无更说恁麽，譬如病旣不好，又无元气，安得不死？夫子许琴张曾晳，牧皮谓其狂而直进互乡，谓其侗而愿不絶鄙夫谓其悾而信也。
子曰：学如不及，犹恐失之，子曰：巍巍乎舜，禹之有天下也，而不与焉。
夫以匹夫而有天下，亦可谓甚异甚大之事，正使君子处，此亦湏畧入其心舜，视有天下，与耕稼陶渔时相似，禹视有天下，如过家门不入，时相似，此之谓不与，夫惟不有天下，是故能有天下不与，犹言天下与舜，禹不相涉。
子曰：大哉，尧之为君也，巍巍乎，惟天为大，惟尧则之，荡荡乎民无能名焉！巍巍乎其有成功也，焕乎其有文章，惟天为大，惟尧则之，荡荡乎民无能名焉！内之徳也巍巍乎其有成功，焕乎其有文章，外之业也，无者，非圣人不足以知之，有者，众人皆见之，惟无故能有其所以致此者，何也？曰：浑沦之间，无物不有，无物不备，只是大后如此，司马氏谓明徳自虞舜始，礼记亦曰：后世虽有作者，虞舜弗可及也，已前辈谓譬之四时，尧春也，舜，夏也，此夫子之意也。
舜有臣五人而天下治，武王曰：予有乱臣十人，孔子曰：才难，不其然乎？唐虞之际，于斯为盛，有妇人焉，九人而已，三分天下有其二，以服事殷，周之徳，其可谓至徳也巳矣。
前辈多言，三分天下有二，以服事殷，此夫子言文王之至徳亦有不足于武王之意，然叅考此段，夫子只言周之徳不指言文王安知便専説文王中间，又不曽，间以子，曰：只是连上文説武王事亦难为专指文王也，按：武王曰：予有乱臣十人，此尚书泰誓文，其时在牧野，夫子论武王乱臣之説因及牧野之事，明当时武王君臣之本心言，周家之事，亦可谓至徳三分天下有其二，犹服事商，今日牧野之事，大是不得已，武王之君臣，可以无责矣。【自才难而下专説武王故唐，虞之际，于斯为盛，斯此也，此指武王，则此一段专为武王説引舜为证耳】。
子曰：禹，吾无间然矣。菲饮食而致孝乎鬼神，恶衣服而致美乎黻冕，卑宫室而尽力乎沟洫，禹吾无间然矣。君子为善，惧其堕于一偏，便被人防当，若事事适中，无偏倚处，便可以闗百圣而不慙，百世以俟圣人而不惑，今墨家者流，以为其道出于禹，以裘褐为衣送死，桐棺三寸，曰：此禹之俭然也，日夕不休，以自苦为极，曰：此禹之勤然也，摩顶放踵，利天下为之，曰：此禹之爱人利物然也，夫克勤于邦，克俭于家，胼手胝足，过家门不入，固自有从容，中道者不若是也，圣人枚数，其实两言，吾无间然，恳切如此，夫亦疑后世将有此乎？
子罕第九
子罕言利与命与仁
前辈谓利之害，重命之理，防仁之道，大故罕言，又云：利不可以屡言，命不可得而言，仁非其人，不可与之言，故罕言，窃意未尽精防圣人本欲无言，凡语言皆出于不得已，若于合着説所在尽説教分明，若于不当説所在便一句也不説何尝立定説道某事湏少説某事湏多説此一段只是门弟子记，夫子平日教人实事，夫子朝夕为学者言不出诗书礼乐，日夜以此博约，学者使弗畔于道，至利命，与仁罕尝説乃弟子记所见云尔，至繋易何尝不説利不説命对门弟子之问，何尝不説仁一部论语，孜孜説不休，此所谓到合着説所在尽着説教分明。
达巷党人曰：大哉孔子，博学而无所成名，子闻之，谓门弟子曰：吾何执？执御乎？执射乎？吾执御矣。
古者君子习御与习射，故问大夫之子，长，曰：能御防曰：未能御夫子之圣，同时知夫子者最是仪封人与达巷党人名字，皆不闻此，亦是当时隠者孟子论三子智足以知圣人污，岂不是説得夫子广大，但只是説得大不曽，説所以大故谓之知，圣人污，今达巷党人以博学无所成，名为夫子之大，此正与夫子説大哉尧之为君，荡荡乎民无能名相似，可不谓之识圣人乎？自识者观圣人见其无所成名，但见其大，自圣人反观其身，犹不敢以一艺自名，但见其小，吾何执执御？执射者疑辞也，不敢以一艺自名之意。
子曰麻冕，礼也，今也纯俭，吾从众，拜下礼也，今拜乎上泰也，虽违众，吾从下。
大古冠布，齐则缁之，冠布者，谓用白布为冠，常所冠也，至齐戒，则染之为缁，三代时用，冠布为丧冠，别有委皃章甫等，其形虽殊，然俱用缁布为之，常服之冠也，【委皃等，冠用漆布】，古者君有赐于其臣，与宴飨之礼，君酬宾皆降，拜稽首，故齐桓公云：小白余敢贪天子之命无下拜，天下事，若不是十分害义礼事，虽圣人亦未尝敢以为异，事到害义，礼处直是流俗可畏，若居今之世，视几案之，安器用之便，必曰席地而坐，污尊而抔饮者，世无是理也。
子絶四毋意毋必毋固毋我
伊川先生曰：意者任意必者，必行固者，固执我者私已。
横渠先生曰：意有思也，必有待也，固不化也，我有方也。
范曰：意者已之思也，动于内而系于事，则有必必，则守而不移，故有固，固则不能正，故有我，三者皆出于意，故意为之先。
吕曰：意则无义，必则无命，固则无时，我则无天，谢曰：孟子谓必有事焉而勿正，正即意也，必如必信，必果固，则所过不化，我则不能大同于物右，前贤説意必固我四字，极亲切，请子细防，就中谢上蔡説得尤精防范太史説毋意在先固好，然前辈多云，此四事，毋我为主，夫意必固，我既毋之后，更有何物？正所谓寂然不动，志气如神，喜怒哀乐未发，万物皆备于我也，前辈以为意，必；固，我既亡之后，学者所宜尽心，窃有疑焉，又云：毋作禁止之辞，圣人絶此四者何用禁止？窃谓圣人用功，亦不造次，古人于此，下克字制字，惩字窒字，其自检制处极严，惟毋故能絶若不絶遇境即发矣。
子畏于匡曰：文王既没，文不在兹乎？天之将丧斯文也，后死者不得与于斯文也，天之未丧斯文也，匡人其如予何！
天下之事不当如是，而如是者皆天也，人见其人而不见其天，圣人见其天而不见其人，见其人，故有忿怒，有怨恨，有计较，有恐惧见其天，故无忿怒，无怨恨，无计较无恐惧，此一段是圣人见得天理透彻，担负得过，断制得坚处，只怕文王既没，文不在此，又怕天斵丧斯文，使后死者不得与闻斯道，便不奈何？若世道决无灭絶之理，文王之文决在圣人，世亦决无人事，胜天之理。
太宰问于子贡曰：夫子圣者与？何其多能也？子贡曰：固天纵之将圣，又多能也，子闻之曰：太宰知我乎？吾少也贱，故多能鄙事，君子多乎哉？不多也！牢曰：子云：吾不试，故艺。
天纵，犹言天生自然而无所容，心之谓也，太宰以多能为圣，不必责其不识圣人，彼且谓圣者，特多能之别名耳，圣人不谓太宰不知已，意闲只道我自是少贱了，故偶然多能便唤，多能为我之圣，安敢当此？何况君子亦不贵多能，前辈谓子贡亦答不是，又多能也一句亦道，多能是好事，意谓圣人先自圣了，又分外多能尔，如君子不多之句，因可以教子贡此多学而识之，语子贡所以犹未悟也。
子曰：吾有知乎哉？无知也，有鄙夫问于我，空空如也，我叩其两端而竭焉。
古人有言曰：溺者入水拯之者，亦入水，狂者东走，逐之者亦东走，愚者同死生，圣人亦同死生，是故圣人之空与鄙夫之空，一也，圣人因鄙夫之问，叩其两端，无有焉，返而体察吾身，其空空殆同于鄙夫，故曰无知也，人能知此理，然后知顔子屡空，盖从事焉，未能所谓有若无者，犹未造于无也。
子曰凤鸟不至河不出图吾已矣夫
谢上蔡説此一段好，云非必指河图出与凤鸟至也，特借此言明王不兴尔，故尝为之説曰顔渊子路死，圣人观之人事，凤鸟不至，河不出图，圣人察之天理，不复梦见周公，圣人騐之吾身，夫然后知斯道，果不可行，而天下之果无意于斯世也。
子见齐衰者，冕衣裳者，与瞽者见之，虽少必作，过之必趋。
古者有丧者专席而坐，故齐衰不以边坐大功，不以服勤，大功废业，缌不祭，齐衰不以吊，不以轻服而重相为也，其重服也如此，先王制爵禄以有徳车服以庸，有功恶可慢也，人有八疾，皆圣人所悯，瞽者无见圣人尤不敢忽。
顔渊喟然叹曰：仰之弥高，钻之弥坚，瞻之在前，忽焉在后，夫子循循然善诱人，博我以文，约我以礼，欲罢不能，既竭吾才，如有所立卓尔，虽欲从之，末由也已。
中庸以为诚则形，形则着，夫子曰：立则见其叅于前，在舆则见其倚于衡，此所谓见道非闻见之见也，此理至防至深，非自有见者不知也，仰之弥髙至忽焉在后，顔子葢尝用功矣，而有见未定，及夫加博约之功，竭尽其才，如有所立，是又见得亲切矣，但竭其才只到此，自此以上，非才所能及也，彼无所见，此无所从，合而为一，此之谓化，所谓过此以往，未之或知也。
子疾病，子路使门人为臣病，闲曰：久矣哉，由之行诈也！无臣而为有臣，吾谁欺？欺天乎！且予与其死于臣之手也，无宁死于二三子之手乎？且予纵不得大，予死于道路乎？
叶石林曰：古者卿得臣其邑，大夫不得臣其邑，当此之时，大夫恶有不僭卿者，今按陈子车死于卫，其妻与家大夫谋以狥家大夫，所谓陪臣也，又叔孙豹卒，其宰【家臣，皆称宰在昭公，四年甚详，】杜以路而尽其卿礼，以此观之，卿大夫死其家，臣实主其，子路之意，亦与请祷之意相类，大意是爱，圣人以姑息谓夫子尝为大夫，亦可以立家，命门人为臣，有如不幸而死，治丧之礼，与之礼，皆可以从厚使门人为臣之意，葢生成其为大夫，死则以大夫之丧，治之可也，子路葢尝自叹曰：伤哉贫也，生无以为养，死无以为，其意以厚为报其亲，故今日之事，亦以此为爱，圣人尔，不知圣人既去鲁司冦，且未尝为卿于鲁，安有自臣其门人之理，此事人莫不知已不可欺，直是只欺得天尔，子路亦可谓愚矣，夫子所以责之，深切者，有如邂逅，因疾而死，此事不及知，他日，门人奉以从事，如顔子死，门人欲厚之，夫子尚争不得，至是，岂不大害义理，观夫子卒，门人治丧，皆极恩意，此事尽好，但厚圣人，则决不可，夫子没后，门人中子贡筑室曽子，不肯事有若，子夏论等事，皆是有得于圣人。
子贡曰：有美玉于斯韫，匵而藏诸求善贾而沽诸子曰：沽之哉？沽之哉！我待贾者也。
君子所贵于学者，为其有用于斯世也，凡天之生物，虽一草一木，犹有利于人，而况君子乎？独善其身，事不得已，怀宝迷邦，天下何頼焉？前辈谓子贡此语，未知圣人不合説求字要之，子贡亦是这般问，及观其答子禽之，问曰：夫子之求之也，其诸异乎人之求之欤？葢知圣人矣。
子欲居九夷，或曰：陋，如之何？子曰：君子居之，何陋之有？后汉东夷传序曰：夷有九种，曰：夷于夷，方夷，白夷，黄夷，赤夷，夷风，夷阳夷，故孔子欲居九夷也，又传曰：箕子遭殷衰之运，避地朝鲜，【即东夷也，】始，其国俗未有闻也，及施八条之约，使人知禁，遂至国无滛，盗门不夜扄，囘顽薄之俗，就寛畧之法行数百千年，故东夷通以柔谨为风，异乎三方者也，苟政之所畅，则道义存焉，仲尼怀愤，以为九夷可居，或疑其陋，孔子曰：君子居之，何陋之有？亦徒有意焉耳。传论所言九夷，风俗之美，此箕子之化容有之，然言圣人怀愤，欲居九夷，则妄矣，圣人此意，亦只是乘桴浮海之意，岂真欲居耶？
子曰吾自卫反鲁然后乐正雅颂各得其所
班固曰：周道始缺，怨刺之诗起，王泽既竭，而诗不能作王官失业，雅颂相错，孔子论而定之，故曰：吾自卫反鲁，然后乐正，雅，颂各得其所，然季札请观周乐，为之歌二南，以至于颂，皆有条理，岂得谓之雅，颂相错，叶石林曰：雅以正变为大小颂，以所作为先后者诗，未删之序也，论正事之废兴，而以其所陈者为小大，推功徳之形容而以其可告者为先后，此夫子删诗之序也夫如是而后乐正矣。
子曰：出则事公卿，入则事父兄，丧事不敢不勉，不为酒困，何有于我哉？
谢上蔡曰：事公卿父兄，勉丧事能尽事，易尽道难，如夫子事鲁，卫之君始，可谓事公卿如曽，闵者始，可谓事父兄必诚，必信勿之悔，始可当大事，齐圣温克，始可谓不为酒困。
右谢上蔡説意语极深，然圣人此一段，只是人道之常，如饥食渴饮相似。
子在川上曰逝者如斯夫不舍昼夜
此圣人观物之学，天下之事，日夜相代乎前，矢激川流，一息不停，尚复固闭留滞，亦可谓所过不化矣，伊川先生曰：言道之在如此，恐未然，东坡曰逝者如斯，而未尝往也；此语乃佳，当知川流不息，而水之清明者未尝动，则知君子所存者神矣。
子曰吾未见好徳如好色者也
按史记孔子在卫，卫灵公与夫人同车，宦者雍渠参乘出，使孔子为次乘，招摇而过市，孔子曰：吾未见好徳如好色者也。于是丑之，去卫适鲁古之人君，其待贤者，入则同食，出则同舆，犹不敢自以为至，而况与妇人同车，宦者参乘，乃使圣人次其后乎？圣人于卫灵公有际可之，仕犹如此，宜乎其急于去卫也。
子曰：譬如为山，未成一篑。止，吾止也，譬如平地，虽覆一篑，进吾往也。
事之成否？不问事，只问人心，苦人心坚固，正虽下种，必可成就，若一念废怠，便复成实，亦未可保，莫道事已垂成，所争不多，若掘井九仞而不及泉，与未下锹镢同，故曰：苟为不熟，不如稊稗，此学问之所以甚严也，吾进吾止，犹曰：我自进自止，非闗人事也。
子曰语之而不惰者其回也欤
伊川先生曰：语而敬，故不惰，恐未然，门弟子听受，圣人之言，安有怠惰不敬者，亦湏敛意肃容，请事斯语，然退省其私，未必能奉承不惰，顔子拳拳服膺，与三月不违仁，欲罢不能者，皆所谓不惰也。
子谓顔渊曰惜乎吾见其进也未见其止也
古今圣贤同此一止，所谓有先知焉，知则无先是也。顔子有可与防之功而未造于存义之地。
子曰苗而不秀者有矣夫秀而不实者有矣夫
天下之物，才是美，物有用者，便不胡乱生，且防当春时，凡草木不种自生，至于名花异卉，必湏十分，封植栽培，方始生，若人事不至，难为全防，天也，苗而不秀，秀而不实者嵗多有之若稊稗，则不然矣。人但道种子好条叶茂，便放下，若人事一处不到，便不防成就，今人学问，亦有自胚胎坏之者，亦有自半涂坏之者，胚胎坏者，不耘苗者也；半涂坏者，揠苖者也。
子曰：后生可畏，焉知来者之不如今也，四十五十而无闻焉，斯亦不足畏也，巳。
此一段，人多作两截説不是大意，只谓后生固可畏，渠那知后来一截，不似如今恃才不学，聪明不及于前，时者多矣，后生所以可畏者，谓其年少敏鋭，将次成就，不可御也，若迁延到四，五十别无可言者，亦是常人尔，何足畏之？有此语，是戒后生深切处，韩退之曰：少之与长也，异观少之，时人为童子之异，及其长也，将责成人之礼焉。成人之礼，非尽于童子所能而已也，此意与夫子同。
子曰：法语之言，能无从乎？改之为贵，巽与之言，能无説乎绎之为贵，説而不绎从而不改，吾末如之何也已矣！伊尹曰：有言逆于汝心，必求诸道；有言逊于汝志，必求诸非道，此人君听言之法也。夫子曰：法语之言，能无从乎？巽与之言，能无説乎此人臣进言之法也。人臣进言之法，出于此二者而已，家语载孔子言曰：忠臣之諌，君有五义焉，一曰谲諌，二曰戆諌，三曰降諌，四曰直諌，五曰讽諌，惟度主而行，吾从其讽諌乎葢戆，諌直諌者，皆所谓法语而讽諌降，諌谲諌者，皆所谓巽与之言也，苏明允之説特异焉以为説之术可以为諌法者五，理谕之势，禁之利诱之，激怒之，隠讽之，呜呼谲諌，至于诗，降諌至于好货，好色，是亦尽矣。又有所谓势禁，利诱激怒之説乎凡人听言理到之言，不得不服，至于欣然防意，虽疎必亲，然从而不改，何贵于从説而不绎滋益甚耳，方其未从，犹未有以服其心，方其未説犹未有以感其心，此非人之罪，或者吾言之未尽，犹有望于他日也，从而不改，説而不绎是将无所用，吾力矣，此不特进言于君为然，子贡问友，子曰：忠告而善道之，不可则止，毋自辱焉，忠告者，法语之意，善道者，巽与之意也。
又一説此一段教学者，听言法人以法语之言来，吾安得不从？以巽与之言来，吾亦安有不悦，既从须是改，既悦，须是绎不然，不济事。
子曰主忠信毋友不如己者过则勿惮改
前辈论主忠信，如子江中水，既入于内外，水更不可入，此是学者第一义胷中既有所主了，然后从益友切磋讲磨，见得有未是处，便改，此是学者要切工夫过，不必显然见于事者，但萌于吾心者，皆当防检，今人多惮于改过，反而思之，自我作之，自我止之，譬之出入息也，反覆守也，开阖戸枢也，何难之有！
子曰三军可夺帅也匹夫不可夺志也
智者可以诈取，勇者可以力取，无所用，吾智力者无所取，前辈有言曰：兵有符固可夺，将有旗，固可杀无形之形，不可夺矣，今人所以抗志不坚者，只是迫于威，怵于利，若不惑于斯二者，守死不变，世不能使之乱，君不能使之辱，天能杀之，而不能困之。
子曰：衣敝緼袍，与衣狐貉者立而不耻者，其由也与？诗云：要之，襋之好人服之，好人提提，宛然左辟，佩其象揥，维是心，是以为刺，盖矜情于衣服之间，此儿女子之事，学者苟志扵道，决不耻于恶，衣恶食矣，衣敝緼袍，与衣狐貉者立而不耻，夫子何以独称？子路，盖古今学者同一病防，洁自将有余矣，视富贵之人，若将凂焉，褰裳疾去，惟恐其不速，此其心犹以贫贱富贵，为二物也，子路衣敝緼袍，与衣狐貉者立【，立字有功，】而不耻，则其视敝袍与狐貉为一畧不能入其舍，此夫子所以称之。
不忮不求，何用不藏？子路终身诵之，子曰：是道也，何足以臧。
不忮不求，何用不臧？与上文不相连，此雄雉诗也，古人有得人一话一言，终身用之，不尽者，若此类是也。若论圣人，阖辟功用，何啻天渊耶？前辈谓惩忿则不忮，窒欲则不求，若克伐怨欲不行，正可为难矣！而况于惩忿窒欲乎？然而学者不能从事于此，二者无一事可成，若果能去，此亦无一事不可为，故曰何用不藏？
子曰嵗寒然后知松栢之后雕也
此一段是论学者得力处，人之学问，寻常时亦无以异于平人，到得失枝落节，众人相顾失色，狼狈无措，至是口耳俱败矣，从容整暇，不动声色，方见学问得力处，方春和时，凡草木与松栢俱秀，及至雪霜，切身顔色不变，非天下之至刚者不能也。
子曰知者不惑仁者不忧勇者不惧
理明故不惑，心静故不忧，气定故不惧，夫多疑者多惑，多虑者多忧，多恐者多惧其道，虽三而行之则一，故夫子又曰：君子道者三。
子曰：可与共学，未可与适道，可与适道，未可与立，可与立，未可与权。
此一段是圣人论教之次第，夫取果于自落，与未熟才，旬日争耳，而色味殊别，若时节未到而事欲速成，非徒无益，而又害之，有人于此，可与共学，可教他涵泳义理，知所乡方，然后方指与路头，又须是行矣，而着方指与他歇处，待得不动不惑，方始可论，阖辟造化耳。
唐棣之华，偏其反而，岂不尔思？室是逺而子曰未之思也，夫何逺之有？
此与前段絶不相连全不干权事，前辈多引常棣之华解，此旧见前辈説云常棣自是常棣，今此自是唐棣，按：陆机注尔雅，常棣，乃白棣树也，子如樱桃，四月熟，正白，又有赤棣树，亦似白棣华，如刺榆叶而微圆，子正赤如郁李而少，若夫唐棣，尔雅曰：栘，【音移】也，与常棣两种，前辈以唐棣为常棣，故言以常棣之华，其华萼相接，【寻常华是萼承华，此华萼承华，华覆萼】，故喻兄弟相与之义，偏其反而者，华反覆萼也，今唐棣自是唐棣，则不可用，此説按诗有曰：何彼秾矣！唐棣之华，又曰：骍骍角弓，翩其反矣，説者谓唐棣花之美者，以譬王姬，容色之盛，角弓本不当反者縁不能调习，遂致翩然而反，反喻，王者不能以恩懐九族，使之多怨，犹角弓之反也，窃谓唐棣之华，四句是逸诗中不合于圣人者，圣人删之，曾有此语，门弟子记之于此耳，诗人之意，以为唐棣之华，本是容色甚盛，今一旦偏然而反，有憔悴倾侧，向下之意，大意谓人情始美，而终恶也，故末云：岂不尔思？室是逺而人情既恶其室，则迩其人甚逺故托言云：我非不思，直是室逺不可见尔，圣人曰：世无是理，只怕不是真个思量，精诚之极，金石可通，况于逺乎此虽诗人之辞，圣人取此以教学者，如学者进道，与世间万事，何尝不如此，只怕人无此心耳。
乡党第十
孔子于乡党，恂恂如也，似不能言者，其在宗庙朝廷，便便言：唯谨尔朝，与下大夫言，侃侃如也，与上大夫言，訚訚如也；君在踧踖如也，与与如也。
宗庙之言当在问礼之时，朝廷之言，当在问政之时，便便言：如王道，便便相似，非明辨也，君在踧踖如也，当承上文不可拆作两去言，君不在时，与下大夫言可也，及君在，惟有敬戒而已。
君召使摈，色勃如也，足躩如也，揖所与立左右手衣，前后襜如也，趋进，翼如也，賔退，必复命曰：賔不顾矣，揖所与立左右手不复俛，身君在，无私敬也，凡两君来朝，与四方之使者，大客则摈，小客则受其币而听其辞，所谓摈者，姑以诸侯自相为賔，礼论之，賔主各有副，賔副曰：介主副曰：摈及行人，若诸侯自行则介各从其命，数【，谓如侯伯七命，则用七人，】至主国大门外，主人及摈出门外相接，其摈人数，则看主君为多寡，若主君是公，则摈者五人，侯则摈者四人，子男则摈者三人，【所以不从命者，示谦也，】卿为上摈，大夫为承摈，士为绍摈，【若摈者五人，则用三士为绍，余并一人，】賔主相乡，介对立，主人就摈求辞于客，所以求辞者，谦不敢当客之来，恐其以他事过此，求辞之法，主人先传于其上，摈上摈传于次摈，次摈传于末摈末摈，乃传于摈之末介，末介传于上介，上介传于賔賔答主人之辞，传于上介，迤逦传至，君之上摈，以至于主人，此所谓摈相之，传命也，何也？聘义曰：君子于其所尊弗敢质，敬之至也，既传命，方始入庙门，行礼若君，使卿来聘，礼数，则杀于此矣。上公之卿，只用七介【，上公自用九介，】旅摈而不敢交摈旅，摈者自摈，便传于介，不复如此，次第相传也，聘礼称賔出，大夫送于外门外，再拜，賔不顾【，注云：不顾言去】，盖谓賔一去不回顾也。聘礼賔不顾，摈者便退，圣人于不顾后，添此一节，方为成礼。
入公门，鞠躬如也，如不容，立不中门，行不履阈，过位，色勃如也，足躩如也，其言似不足者，摄齐升堂，鞠躬如也，屏气似不息者，出降一等，逞顔色怡怡如也，没堦，趋进翼如也，复其位，踧踖如也。
自入公门，至过位，升堂下阶，复位，礼数如此，大抵人臣之事君，如子之事父兄，为人子者，居不主奥，坐不中席，行不中道，立不中门，示有尊也，则为人臣入公门立，岂可中门行，岂可履阈？愈近君，则心愈恭，体愈卑，故入门，过位则言似不足，及其升堂，则屏气似不息，及出降一等稍逺君矣，故顔色怡怡，复其位，不是来时所过位，只是复本位，盖班列之位也。
执圭，鞠躬如也，如不胜上，如揖下如授，勃如战色，足蹜蹜如有循享礼，有容色私觌，愉愉如也。
按聘礼使者行之日，君揖使者进之，上介立于其左，接闻命，贾人西面坐啓椟，取圭垂缫，不起而授宰，宰执圭屈缫，自公左授使者，使者授圭同面，垂缫以受命，既述命，同面授上介，上介授圭屈缫，出授贾人，众介不从，受享束帛加璧，受夫人之聘璋，享纁，东帛加琮，皆如初，遂行，舍于郊，既至，主人几筵于庙，迎賔賔及庙门，摈者出请，命贾人东面坐啓椟，取圭垂缫，不起而授上介，上介不袭，执圭屈缫，授賔賔袭执圭，摈者入吿，出辞玉，纳賔賔入门左，既升賔致命，主再拜，賔三退负序主，侧袭【侧，独也，】受玉于中堂，与东楹之间，賔出圭，侧授宰玉聘于夫人，用璋，如初礼，及賔将归君，使卿皮弁，还玉于馆，賔受圭，授上介于阼阶，东乡复还，璋如初入賔，既还，君进使者，使者执圭垂缫，北面，上介执璋屈缫，立于其左，反命宰，自公左受玉，受上介璋，致命亦如之。
右以上是执圭，礼聘义云，以圭璋聘，重礼也，已聘而还，圭璋，此轻财而重礼之义也。古者聘必用圭，君子以玉比徳故借圭以将意已聘，而复还之，不敢当，盛礼故也。仪礼，又曰：上介执圭如重，授賔执圭，入门，躹躬焉，如恐失之。
賔既授圭出，摈者出请，摈禓奉束帛加壁享，摈者入吿，出许庭实，皮则摄之，賔入门左，揖让如初，升致命，张皮公再拜受皮币，享夫人用琮，如初礼，将行，主使大夫报享夫人，亦有报享。
右以上享礼，享，献也，既聘而享，所以厚恩也。礼器云：大享其王事，与三牲鱼腊，四海九州之美味，笾豆之荐，四时之和气，内金示和也，束帛，加壁尊徳也为前列，先知也，金次之，见情也。丹漆丝，纩，竹箭，与众共财也，其余无常货，各以其国之所有，则致逺物也此诸侯享天子之礼也。仪礼，又曰：及其享发气焉，盈容众介，北面跄焉，容貌舒也。
賔既享毕，摈者出请事，賔告事毕，【注云：公事毕也，】賔奉束帛以请觌，摈者入吿，出辞请礼，賔賔许既賔，礼毕，賔觌奉束锦，总乘马，二人赞，入门右，北面奠币，再拜稽首，摈出牵马先入，賔奉币入门，以客礼见既毕，上介奉束锦，士介四人，皆奉玉锦束，请觌賔既行，主使卿赠，如觌币，使下大夫赠上介，亦如之，使士赠众介，如其觌币。
右以上是私觌，礼也，公事既毕，私觌于君，欲交其欢，敬也，又有私面之礼，私觌既毕，賔请有事于大夫，庭实设，马乘賔入致币，賔既行，大夫亲赠，如其面币，此之谓私面，郊特牲曰朝觐，大夫私觌，非礼也，谓诸侯自相朝觐，则卿大夫不当私觌耳，仪礼，又曰：私觌俞俞焉出如舒焉。
右三事，都是説聘礼凡乡党所载，尽出仪礼与曲礼中故曰曲礼三百，威仪三千，待其人然后行。
君子不以绀緅饰，红紫不以为亵服，当暑袗絺绤，必表而出之。
注云：一入为緅，三年练以緅饰衣，谨按周礼，钟氏乃云三入为纁，五入为緅，七入为缁，与孔氏注论语不同，正义云：緅浅綘色也，若以周礼论之，緅在纁，缁之间，是近色，却非浅綘之色，既非浅綘之色，则非是三年练以此饰衣也，不知孔氏何从？却以绀为齐服，盛色正义，乃云绀色也，正义自知其非，故前后异解，乃云孔氏以緅为三年练服，疑其以縓为緅，又云説文绀青赤色也，若以緅为纁，缁之间，乃近齐服，绀为青赤之色，却近练服，未知孰是？防服与防裘，礼记亦有防味，皆言常所服食也，正义以为红紫，五方间色皆不用，孟子以为恶紫之夺朱，然则红亦夺朱矣，必表而出之，注疏谓必加上表衣，然后出之，如此，却是絺绤之上加衣，不可谓之表也；凡衣在上者为表，有物加其上者为袭，如袭裘者是也。今云表而出之，则是单衣絺绤里必有衣也。
缁衣羔裘素衣麑裘黄衣狐裘
礼记玉藻曰：君衣狐白裘，锦衣以裼之，君子狐青裘豹褎，绡衣以禓之，麛裘青豹褎，绞衣以禓之，羔裘豹饰，缁衣以禓之，狐裘，黄衣以禓之，锦衣狐裘，诸侯之服也，犬羊之裘不禓，不文饰也，裘之禓也，见美也，君在，则禓尽饰也，服之袭也，充，美也，是故尸袭执玉龟，袭，无事则禓弗敢充也，説礼者谓裘上有禓衣禓衣，上有袭衣，袭衣之上，有正服，今参按礼家説凡六冕及爵弁无裘，先加明衣，亲身，次加中衣，冬则次加裘裘，上加禓衣，禓衣之上，加朝服，夏则中衣之上，不用裘而加葛葛，上加朝服，即不言袭裘，又礼记中亦不曾明言袭裘，用何衣故？吾以谓有表裘有禓，裘有袭裘，所谓表裘者，以裘露外，上不加服也，禓裘者，上加服，但开露裘在外，袭裘者，即禓裘之服，但掩裘，在内不开，露其美耳，表裘最无礼，故不入公门，禓裘最有礼，以其见美，故君在则禓，惟将重事与吊丧，故用袭裘，不敢见美，故执玉龟，袭，主人既小敛，则子游，袭裘而吊也，疏家云，缁衣羔裘，是诸侯君臣，日视朝之服，麛裘在国，视朔之服，卿大夫士亦皆然，其受外国聘享亦用之，石林云：麛裘亦施于亲朝，祭蜡，黄衣狐裘，谓大蜡息民之祭服也，石林云：狐裘亦施于燕居。
防裘长短右
圣人亦不敢忘执事之劳学者其可自怠惰乎
必有衣长一身有半
必有衣窃意寒暑皆用之故下必字
狐貉之厚以居
石林曰：七月诗云：取彼狐狸，为公子表，然则何独记于夫子，盖羔裘者朝服也。狐裘，燕居之服也。鲁大夫有以朝服吊者，故弟子记冠羔裘不以吊为正，当时大夫岂无有狐裘以朝，如桧之所刺乎？故门弟子记此为正，此説是
去丧无所不佩
按玉藻云：凡带必有佩玉，惟丧否，孔子佩象环五寸，而綦组绶，注礼云：凡佩必有左右，左佩玉象徳右佩木燧火觽之属，此事佩也，孔子以象牙为环，广五寸，所以然者，夫子失鲁司冠，故谦不复佩徳佩示以无徳事也。窃恐未必然，君子无故玉不去身，非特是象徳所以防闲此心，如升车，闻鸾和尔，圣人安得去玉而佩象，意者圣人左右佩之外添，以象环记，礼者载之云尔，所不佩者，除丧事之外，无往而不佩也。
非帷裳必杀之
衣裳之制，上曰：衣下曰：裳不相连缀，盖襞缁为裳，如今裙矣，帷深衣之制，衣裳相连，被体深邃，故谓之深衣，所谓杀者交裂而缝之也，且以深裳论之，其法曰：缝齐倍要，【齐衣之下也，如摄齐升堂之齐，要是与衣连处裳之上也，】其齐倍，要之数者，盖深衣十有二幅，一幅濶二尺二寸，以四寸为缝，只有一尺六寸，交裂之，一头濶尺二寸，一头濶六寸，以寛头尽向下，以狭头尽向上而合缝之，此之谓杀【，深衣本分两去，故有十二幅，】又如丧制，内削幅，尽以狭头向下，寛头向上，如裳前四幅，后四幅，各自为之，前后不用连，此皆所谓杀也？按：正义云：帷裳者朝，祭之服也。在下之裳，其制，正幅如帷，名曰帷裳，然于礼无明文，又据礼疏云：或杀而下者，谓朝祭之服，则朝祭之服，固杀矣。今检杂记云：其輤【音菁，】有裧，【昌占反，】缁布裳帷，素锦以为屋，士席蒲以为裳，輤丧车也，裧车饰也，裳帷，所以帷车也，用缁布为之 ，前辈尝论此为丧车之制，然按氓之诗曰：淇水汤汤，渐车帷裳，説者曰以帷裳，而障车妇人之车也，言女人乘车，日涉淇水，渐渍其车帷之裳，由是观之，非特丧车有裳，虽妇人常所乘车亦有之，参考前后注疏，凡裳必杀，此不可易也。制独车裳以正幅为之，此门弟子尝闻夫子论礼及此故耳。
羔裘冠不以吊
檀弓载夫子曰：始死羔裘，冠者易之而已，羔裘冠，夫子不以吊，盖羔裘以朝，冠以祭【，凡吉事向朝服，亦是冠】始死，未成服则易去，此服用深衣【，盖此服可以养病，而不治丧】，主人既成服，则亦不当用羔裘，冠吊之，昔季桓子死，鲁大夫朝服而吊，则当时大夫固有失此礼者矣，然季武子疾，蟜固不説齐衰而入见，及其丧也，曾防倚其门而歌，夫固有所为，而为之也。
吉月必朝服而朝
玉藻曰：天子端而朝日于东门之外，听朔于南门之外，皮弁以日视朝，遂以食卒食，端而居诸侯，端以祭，禆冕以朝，【婢支反，朝天子也，】皮弁以听朔于太庙，朝服以日视朝于内朝，説者曰天子端而朝日，诸侯端祭，端字皆当为冕，盖天子以端燕居诸侯，以端而视朝，不应天子却用端朝日，诸侯却用端致祭，故改端为冕尔，前辈又言：有称冕，有称冠者，有称端者，三者不同，何也？称冕者，衣而冕，此祭服也，称冠者，衣而冠，此燕服也，称端者，通冠冕言之，如端朝日，与端以祭者，谓冕也，如端以居内，则所谓端韠者谓冠也，从此説免得改端字为冕，按玉藻所言，天子听朔当用，冠视朝，当用皮弁，诸侯听朔当用，皮弁视朝，当用端，【视朝，虽用端，然端素裳者，朝服也。他端，裳色不同者，非朝服也。】何谓吿朔？何谓视朔？古者天子吿朔于明堂，吿朔之礼，以特牲告于帝，【如其帝少昊之类】及神，配以文王，武王，于时因听治，此月朔之事于明堂，谓之听朔，亦谓之视朔，行此礼讫，复祭于诸庙，谓之朝庙，又谓之享庙，又谓之月祭，诸侯受天子之朔于太庙，【公羊谓受于祢庙，】以羊吿，已乃听朔于庙中，已乃祭他庙，此吿朔听朔之礼也。又按玉藻载，孔子曰：朝服而朝，卒朔，然后服之，据此而言，窃意诸侯听朔于庙，不敢朝庙，羣臣听朔朝庙既毕，视朝于内朝始也，诸侯与羣臣在朝，俱服皮弁，及其退而视朝，释皮弁而服朝服，君臣皆然，故曰朝服而卒，朔然后服之，鲁自文公不视朝之后，此礼浸废，夫子从大夫之后，尝有位于朝，不敢废此礼，固不必问其君之行礼，与已之退休也，故曰必朝服而朝。
齐必有明衣布
前辈多举明，水火事説明衣，凡祭祀，所用皆称明取其明洁也，然而朝服亦有明衣是説不可用也，所谓必有明衣者，齐之明衣，不与常所用明衣，混齐固，别有明衣，独齐则衣之尔，所谓衣布者，以布为之衣，固当用布，而曰明衣布者，当时必有以纯为之者矣，夫子尝曰麻冕，礼也，今也纯俭，吾从众，古者冕皆用麻，至孔子时乃去，麻用纯然郊冕，犹用麻所以示复本也。衣者，古明衣用布，至后世改用纯齐之明，衣犹用布，岂不如郊，冕之，犹用麻乎！
齐必变食居必迁坐
此两句当作一段，説不可拆总，言齐事也，按庄子举顔子云，回家贫，不饮酒，不茹荤数月矣，夫子曰：此祭祀之斋，非心斋也。由是观之，则古者祭祀之斋，亦不饮酒茹荤，故曰斋必变食，然周礼载玉食一举，注杀牲盛馔，曰：举王斋日三举，注云：斋必变食，岂天子之礼，固与卿大夫士不同乎？居必迁坐者，礼记称非致斋也，非疾也，不昼夜居于内，则知君子平居昼处外，食处内独致斋则昼夜居于内，此居必迁，坐也。
食不厌精，脍不厌细，食饐而餲，鱼馁而肉败，不食色恶，不食臭恶，不食，失饪不食，不时不食。
易于颐卦説谨言语节饮食，盖颐为口祸之门也，其出于口者，可以招祸，其入于口者，可以生疾，故圣人于颐致戒焉，厌犹属厌之，厌不以其精细而属厌，此所谓食无求饱之意也。
割不正不食
古者割牲，皆有正数，肱骨三，肩臂臑也，股骨三肥，【音纯，】胳【古百切，】觳也，脊骨，三正脊也，脡脊也，横也，燕有折爼所谓殽脀也，割不正，谓不合正数也。
不得其酱不食
酱者臡醢，齐爼之总名也，其法用鱼肉莝之，杂以麴渍，以美酒为之，至如韮葅之属，亦以醯醢杂之，方成其醢酱，用以调和饮食，其味咸，凡进食之礼，以醯酱处右，所谓醯酱者，以醯和酱也，賔每饮以肴擩，【人悦反，染也，】酱而食之，故公食大夫礼，宰夫自东房授醯酱，公设之，賔三饭以湆酱，注云：湆，汁也，歠湆以肴，擩酱食，正馔也，三饮讫，彻酱食，庶羞也，故炙亦无酱，不得其酱不食，谓所食之酱，各有所宜，若濡鸡醢酱之类，谓调和也，鱼脍芥酱之类，谓配食也。【注云：酱，馔，本也，又云：饮食之主也，】。
肉虽多，不使胜食气，唯酒无量，不及乱，沽酒市脯不食，孟子曰：鸡豚狗彘之畜，无失其时，老者可以食肉矣。礼记以为酒者，所以养老疾也，然则酒肉固为老疾设也，圣人之御酒肉，自节约若此，学者可不知所戒哉！观周礼，食酱与礼记内则所载圣人为是君亲饮食之节详矣，独不可以自奉尔，古人相见，以脯修，故人多自有曲礼，曰：以脯修置者，左朐右末。
不撤姜食不多食
檀弓曰：丧有疾，饮酒食肉，必有草木之滋焉，以为姜桂之谓也，盖丧有疾，不得已而饮酒食肉，意在滋味，必以姜桂乱之，不撤姜食，岂其薄滋味之谓乎！
祭于公，不宿肉，祭肉不出三日，出三日不食之矣，祭于公，不宿肉，窃意此两句谓君赐祭，肉于助祭之臣也，祭肉不出三日，出三日不食之矣，此谓夫子受君之赐也，孟子称夫子从而祭，燔肉不至，不税冕而行，以此知从祭既退，膰肉继至，所谓祭于公，不宿肉也，夫子拜君之赐，必须自食之【，如君赐食，必正席，先尝之之类，】食之有余，必须三两日间食之，若出三日，方始不食耳，此受君之福，又非他赐比也。
食不语不言
不观，曲礼玉藻少仪，无以见乡党，当相兼看之，观曲礼所载毋饭，毋放饭，毋流歠，毋咤食，登城不指，城上不呼，将上堂，声必，车上不广欬不妄指，古人于饮食言语之间，其不敢轻也如此，而况于圣人乎？
虽蔬食菜羮祭必齐如也
古者遇食而必祭，除水浆不祭，外饮食，脯醢之类，皆祭肉必祭肺，鱼必祭膴，【大脔也，】瓜祭上环而食其中，当其祭时，以其恍惚，以与神明，交安得不敬？盖圣人之制祀也，实有是事，故有是礼，非姑曰：如是焉耳。诗云：匪且有且。
席不正不坐
古者肆筵，设席于地席，濶三尺三寸有奇，毎一席坐四人，天子诸侯而下重数不同，席不常设，尊者有所往，则童子奉席而从，客至则为席，若饮食之席，则不对，设非饮食之席，则对席，席间函丈，席东乡西乡，则以南方为上，南乡北乡，则以西方为上，盖共坐则以席，端为上独坐，则以席中为尊，尊者宜独坐，故常居中若有五人，则长者必异席，卑者侍坐于所尊，必退席，谓在尊者席之旁也，敬毋余席，盖侵席端而坐，不使席端有余，敬之至也，其升席也不自前不自上，抠衣趋隅，由下而升其降也，自前曲礼所谓毋踖席，玉藻所谓登席，不由前为躐席者是也，若虚坐尽向，后不害玉藻，所谓徒坐不尽席，尺是也。若食坐尽当向前，玉藻所谓读书，食则齐豆去席尺是也。若弟子有问当避席，负墙而立，为人子者，坐不中席，为有尊也，父子，不当同席，男女不当同席，虽姑姊妹，女子子已嫁而反，兄弟不与同席而坐，有丧者，当専席而坐説者曰専单也，单席，谓不重席也，有忧者侧席而坐，説者曰侧独也。独席谓不舒，他面席也。
乡人饮酒杖者出斯出矣
乡人饮酒，非乡饮酒礼，是邻里嵗时自相聚会之礼也。六十杖于乡，则杖者固六十以上矣，大率相聚会，少者之礼，当先往后罢。
汉书地理注云：鲁濵洙泗之间，其民涉渡，幼者扶老者而代其任，俗薄长老不自安，而与幼者相让，故孔子叹曰：甚矣，鲁道之衰也，洙泗之间龂龂如也，礼义兴行，幼者扶老而老者安之，逮其踧踖不安，而俗薄矣，此圣人之所叹也。
乡人傩朝服而立于阼阶
案月令季春之月曰命国难，九门磔禳，以毕春气，仲秋之月，曰：天子乃难以达秋气，季冬之月，曰：命有司大难旁磔，出土中，以送寒气説者曰季春之难难隂气也是月也，日行厯昂昂有大陵，积尸之气，气佚则厉鬼随而出，命方相氏帅百驱疫，以逐之，仲秋之难，难阳气也，是月，宿直昴，亦有大陵，【星名主尸气，】积尸之气故也。季冬之难难隂气也是月也，日厯虚危有坟墓四句，【星名，】之气为厉鬼，将随强隂出害人也，季冬之月，言大难者，盖季春惟国家之难，【通及诸侯】仲秋，惟天子之难，至于季冬，下及庶人，故谓之大难，今论语所称，乡人傩者，是季冬大傩也，然则世固有厉乎？昔禹铸九鼎，象物而为之备，使民入山林，魑魅魍魉，莫能逢之，君临臣丧，以巫祝桃茢祓除其不祥，夫固有是理也，但圣人在上，鬼有所归，乃不为厉絶地天通，勿使降格，如斯而已。礼记曰：乡人禓【音伤，】孔子朝服立于阼，存室神也，大夫用朝服祭，故以祭服存其神。
问人于他邦再拜而送之
问人于他邦，不必尽用苞苴，箪笥之属，凡言语，皆通问也，谢上蔡云：若于同国则不必拜也，此所谓疏数中礼，今人不问逺近例言再拜。
康子餽药拜而受之曰丘未达不敢尝
古者大夫有赐于士，则拜受于家，不在则往拜其门，康子使人餽药，夫子拜受礼也，正义云：凡受人餽遗，可食之物，必先尝，而后谢之，则夫子未尝而谢之矣，圣人所谨斋战，疾医不三世，不服其药，盖重之也。孟子云：大夫有赐于士，不得受于其家，则往拜其门，注云：阳虎恐夫子便答使人，故矙亡而餽之，玉藻云：大夫亲赐士，士拜受，又拜于其室，敌者不在，拜于其室，以此知大夫虽不亲赐士，士若不在，亦往拜其室，敌者若是，朋友亦不拜，故曰：朋友之餽，虽车马，非祭肉不拜。
廏焚子退朝曰伤人乎不问马
按正义云廏焚者，夫子家廐也，王弼云公廐也，家语云：孔子为大司冦。国廐焚子退朝，而之火所，乡人有为火来者，则拜之，子贡曰：敢问何也？孔子曰：其来亦相吊之道也，吾为有司，故拜之，以此知是公廐不问，马弟子记所见云尔，其实圣人所重在人，故不暇问，马亦不是有意分别，人畜帷盖，及犬马，圣人于一物，亦惧伤之，或云伤人乎者，春秋新延廐之意，非也。
君赐食，必正席先尝之；君赐腥，必熟而荐之，君赐生，必畜之。
玉藻曰：君赐车马，乘以拜赐，衣服，服以拜赐，君未有命，弗敢即乘服也，酒肉之赐，弗再拜，所谓再拜者，既拜受于家，又往拜于君，以此知若车马衣服之赐，非有君命，弗敢即乘服，若君命之，即乘服以拜于君所，如酒肉，则遂拜受熟，则先尝之；腥则熟尝之，生则畜之，不复再拜，于君所也。
侍食于君君祭先饭
玉藻曰：若赐之食，而君客之，则命之祭，然后祭先饭，辩【徧字，】尝羞饮而俟，若有尝羞者，俟君之食，然后食，饭饮而俟。
又曰侍食于先生异爵者后祭先饭
説者曰祭者，祭先也，礼敌者共食则先祭，若降等之客，则后祭，若臣侍君而赐之食，则不祭，若赐食，而君以客礼待之，则得祭，又须君先命之祭，后乃敢祭也先饭，辨尝羞者饭食也，谓君未食，而臣先食徧尝羞膳，此忠孝之至，犹尝药之意也。饮而俟者，礼食未飱必前啜，饮以利滑，喉中君既未飱臣尝羞毕，啜饮以俟君飱，臣乃敢飱耳，若有尝羞者，谓别已有尝羞之人，则吾不得祭，亦不得尝羞，但饭饮以俟君，食毕，然后食耳，所谓侍食于先生，异爵者谓先生与异爵之人，皆吾所敬也，故后主人所祭，若敌体则主人延客先祭，先饭者，亦为尊者，尝食也，以此侍食于君，君祭先饭者，是君不以客礼，赐食之时，当君之祭，而圣人先饭，辨尝羞矣。
疾君视之东首加朝服拖绅
夫礼虽先王未之有，可以义起，疾病而见君，其礼如此，夫子尝行之矣，力疾舆见扶掖不拜，后世之礼，亦有可用者。
君命召不俟驾行矣
父召无诺之意，言其至速也，以吾从大夫之后，不可徒行，此言常礼也。
朋友死无所归曰于我殡
子夏问于孔子曰：客至无所舍，而夫子曰：生于我乎馆，客死无所殡，夫子曰：于我乎殡，敢问礼与仁者之心欤？孔子曰：吾闻诸老曰：馆人使若有之，恶有之而不得殡乎？以此知朋友死，无所归于我殡，非所以为仁，亦非所以为礼也，赤子匍匐将入井，趋而救之，非所以内交于孺子之父母，亦非要誉于乡党，朋友而然也，古者见人弗能馆，不问其所舍，既馆矣，则当以同室待之尔。
朋友之餽虽车马非祭肉不拜
大抵尊者之赐，无有不拜，受者，虽物之微者必拜，大夫有赐于士，士不得拜于其家，则往拜其门，独朋友是敌体，故不必拜，若拜，则过乎礼矣，惟祭肉则拜，其先祖之赐尔。
不尸居不容
此学者观圣人于处之间，其详如此，亦只是自然中礼，故纯熟如一，玉藻曰：君子之容舒迟，见所尊者齐遫，足容重，手容恭，目容端，口容止，声容静，头容直，气容肃，立容徳色容庄坐如尸，燕居吿温，温声气容色，头目手足皆有自然之容，学者学此，贤者守，此圣人忘此居不容者，言无事乎此也，所谓燕居吿温，温也。
见齐衰者，虽狎必变，见冕者与瞽者，虽防必以貌，人多言轻贲，此非圣人之论也，贵贵，为其近于君也，贵而冕贱而瞽，圣人曷尝二其心哉？变则为之动心矣。
凶服者式之式负版者
孝子衰服之外，前有衰，长六寸，博四寸，广袤当心，左右有辟，领广四寸，出于衰后，有负版在背上，广出于辟领一寸，言孝子，哀戚无所不在也，前辈云，式负版者，谓丧服也，虽曰凶者式之，然止式负版者，虽缌功之类，固不式也。
有盛馔必变色而作
进食之礼，客必祭，主人辞曰：不足祭也，【祭者，盛主人之馔，辞者，言非盛也，】客飱主人辞以疏，然孔子食于季氏，不辞不食肉而飱者以其待已及馔，非礼也，有盛馔，必变色而作者，谦不敢当也。所谓客若降等，执食兴，辞之类是也。然御同于长者，虽贰不辞，偶坐不辞，谓其盛馔不由已，不敢辞也。
迅雷风烈必变
玉藻曰：若有疾风迅雷，至则必变，虽夜必兴，衣服冠而坐，所谓变者如此，昔者天大雷以风成，王与羣臣尽弁以啓金縢之书，葢天威非常，天子当自察其天下，诸侯卿大夫当自察其国家，士庶人当自察其身。
升车必正立执绥车中不内顾不疾言不亲指
周礼，保氏有祭祀之容车马之容，此所谓车马之容也，曲礼曰：凡仆人之礼，必授人绥，若仆者降等，则受不能则否？绥挽而上车之索也，又曰：车上不广欬不妄指，立视五隽，式视马尾，顾不过毂，国中以策，彗防勿驱尘不出，轨皆谓其惊众也，此与城上不呼同意。
色斯举矣，翔而后集曰：山梁雌雉，时哉时哉！子路共之，三嗅而作。
此两句是题目，圣人偶见山梁之雉，知时如此，故不觉兴叹，子路共之，共读如恭字，周礼所谓共王膳羞之类，是也。子路所共，未必是圣人所叹之雉，盖古人士以雉为贽，是以子路得有此为？圣人之共，盖色斯举矣，与翔而后集，圣人有见于雉如此，而子路未必知，徒闻圣人之叹耳！退而共之，亦不必是错，会圣人之意，盖自见雉而献，犹古人食芹，献君之意耳。三嗅者，示不逆其意，至于不食，则圣人固不忍于此也。
先进第十一
子曰：先进于礼乐，野人也，后进于礼乐，君子也，如用之，则吾从先进。
先进，依明道先生説先进犹前辈后进，犹晚进也，言前辈于礼乐，如进趋揖逊之类，大率朴野后生于礼乐皆楚楚可观，所谓君子，犹今言士大夫也，如孟子无君子，莫治野人之类是也。若吾辈用此，只得从前辈耳，此一段，不是言周时文弊，圣人有意救弊如此，且如今世前辈做事，大率近厚，吾辈有所欲为，亦须依仿前辈可也。
子曰：从我于陈，蔡者皆不及门也，徳行顔渊闵子骞，冉伯牛，仲弓言语，宰我，子贡，政事冉有，季路文学，子游，子夏子曰：回也非助我者也，于吾言无所不説。
吾与回言终日，不违如愚，退而省其私，亦足以发，此是圣人检察，顔回处回也，非助我者也，于吾言无所不説，此是圣人自检察处，苟非圣贤，言无从违，应答如响，大有害理处。
子曰孝哉闵子骞人不间于其父母昆弟之言
孝哉闵子骞此一语，国人于其父母昆弟同然一辞，故曰：人不间于其父母昆弟之言，所谓州闾乡党称孝之类是也。闵子之孝，世言衣单事，公羊载一事极好，曰：古者臣有大丧，则君三年不呼其门，已练可以弁冕服金革之事君，使之非也，臣行之，礼也。闵子要绖而服事，既而曰：若此乎古之道，不即人心，退而致仕，君子葢善之也。
南容三复白圭孔子以其兄之子妻之
乱之作也，言语以为阶，故祸患之来，未有不出于多言者，三复白圭，宜乎其免于刑戮也。
季康子问：弟子孰为好学？孔子对曰：有顔回者好学，不幸短命死矣，今也则亡。
鲁哀公季康子问：弟子好学，亦未必知好学之为难也，圣人则不当轻，以好学许人，前辈有云：顔回絶好学，万世之下，实难其人。
顔渊死顔路请子之车以为之椁，子曰：才不才，亦各言其子也，鲤也死，有棺而无椁，吾不徒行以为之椁，以吾从大夫之后，不可徒行也。
事当问轻重，若始死，未有棺敛之具，则师友，当有共财之义，不论朋友，虽乡党所知，皆然，若葬而无椁，此事却可省，盖丧称家之有亡，敛手足形，还葬而无椁，称其财，斯之谓礼，若有可以取具之，资而不用，是为废礼，万一贫无以为葬，至于假贷于人，费力而为之，则决不可葢，不特丧礼，凡事当如此，今世又有贤者，急于济人，不爱其力，此诚可以为法，然须从内起，要须是自家父母兄弟妻子与亲戚乡党，先尽其心矣，而后推其余以及人，此所谓施由亲始也。
顔渊死子曰噫天丧予天丧予
古者圣贤出而行道，必赖其徒相与辅佐之。故曰：无其徒弗能也，天之始生，圣人也，又有顔渊子路羣弟子为之佐，则似有意于斯世者，己而顔渊子路皆死，则天之无意于斯世也，明矣。顔渊之死，非丧顔渊也，丧夫子也，非丧夫子也，丧斯文也，子路死，子曰：噫！天祝予，圣人平日所以待子路者，无一事假借之，及其既死，痛恨若此，乃知平日警防之力，正所以成就之，将与之共斯世也。
顔渊死，子哭之恸，从者曰：子恸矣，曰：有恸乎？非夫人之为恸而谁为？
古者亲戚故旧死，哭于其家，有来吊者，则拜之，故师哭诸，朋友哭诸门之外，所知哭诸野，妻之兄弟，为父后者死，哭之适室，故子路死，夫子哭于中庭，有人吊者，而夫子拜之，顔渊死，夫子哭之恸，而不知与夫子适卫，遇于一哀而出涕，乃知哭死而哀，非为生者，县子曰：哭有二道，有爱而哭之，有畏而哭之，古者制礼以称情，后世乃抑情以从礼，所谓礼者，忠信之薄，其有见于末世之礼乎？
顔渊死，门人欲厚葬之，子曰：不可，门人厚葬之，子曰：回也视予犹父也，予不得视犹子也，非我也，夫二三子也，予不得视犹子者，谓其葬也不得，如伯鱼，此则门人之故也。然则夫子之言亦不行于门人乎？此无他，见义不明，欲以申朋友之爱，而不知其非义也；故尝谓顔渊死，门人厚葬，曾子疾，曾元不欲易箦，子路，有姊丧而弗除，伯鱼之母死，期而犹哭，门人葬夫子三，斩板而已，封与子路请祷，使门人为臣，夫子死，门人以有若似夫子，欲以所事孔子事之，凡此类其意，皆以善为之，而不知其非义，如伯鱼死，圣人不徒行以为之椁，顔渊之丧，餽祥肉，入弹琴而后食之，其丧顔子也，若丧子而无服，丧子路亦然，皆是圣人断制以义处，门人中如曾子执亲之丧，水浆不入口者七日，子贡反，筑室于塲，独居叁年，然后归，可敬而不可及也。
季路问事鬼神，子曰：未能事人，焉能事鬼？曰：敢问死，曰：未知生，焉知死。
夫子何以知子路未能事人，若能事人，定能事鬼神，何以知子路未知生，若能知生定，能知死不复来问矣，人事不尽，而曰可以事鬼神，此身不自知，而曰知死，皆欺也。
闵子侍侧，訚訚如也；子路行，行如也，冉有子贡，侃侃如也，子乐若由也，不得其死然。
门弟子在圣人之侧，各随其气质之刚柔，学问之深浅，自见于容色之间，盖所谓天机自动也，前辈説子乐谓夫子于羣弟子中气象，不可形容，但知其和乐，尔当用此説若説羣弟子侍侧，气象如此，而夫子乐则子路之行行，圣人固忧之，何乐之云？若由也，不得其死，然亦非夫子语是门弟子记一时之事，葢行行两字，未足以尽子路气象，故终之曰：若由也，不得其死，然深言其行，行之甚也。
鲁人为长府，闵子骞曰：仍旧贯，如之何？何必改作，子曰：夫人不言，言必有中。
案左传，昭公二十五年，昭公欲逐季氏，居于长府，【注云：官府名】，九月戊戌，季氏杀公之于门，遂入之，窃意季氏恶昭公欲改为长府，有伐木削迹之意，故闵子骞有此语？曰：仍旧贯，如之何？又何必改作，是自彰其恶也，故夫子曰：夫人不言，言必有中，所谓有中者谓深中季氏之失也，此事甚隠，惟闵子与圣人知此意，故相与叹息，尔案左传？定公元年六月，昭公之丧至自干侯，戊辰，公即位，季孙使役如阚，公氏将沟焉，【阚者，鲁羣公墓所在也。季孙恶昭公欲沟絶其兆域，不使与先君同】荣驾，鵞曰：生不能事死，又离之以自旌也，纵子忍之，后必或耻之，乃止。季孙问于荣驾鵞曰：吾欲为君諡，使子孙知之，对曰：生弗能事，死又恶之以自信，焉用之？乃止。秋七月癸巳，葬昭公于墓，道南孔子之为司冦也。沟而合诸墓，昭公出，故季平日祷于公，九月，立宫，推此事观之，则鲁之欲改为长府，容有此理，闵子骞之意，荣驾鵞之意，但荣驾鵞显而言之，闵子骞隠言之尔。
子曰：由之瑟，奚为于丘之门，门人不敬，子路，子曰：由也升堂矣，未入于室也。
按家语子路鼓瑟，孔子闻之，谓冉有曰：甚矣，由之不才也，夫先王之制音也，奏中声以为节，流入于南，不归于北，由今也匹夫之徒，曾无意于先王之制，而习亡国之声，岂能保其七尺之体哉？冉有以吿子路，子路惧而自悔，静思不食，以至骨立，夫子曰：过而能改，其进己矣，由此观之，由之瑟奚为于丘之门者，当是有杀伐之气，习为亡国之声，故夫子罪之由也。升堂未入于室者，是静思改过之后也。
子贡问师与商也孰贤？子曰：师也过，商也不及，曰：然则师愈与？子曰：过犹不及。
学不至于变，气质，纵有学问，随其气质自为成就终，堕于一偏，子张之过，子夏之不及，皆是随气质成就，如此往往，门人中不特子贡以为子张胜于子夏，大抵皆有此论，独圣人知其然，天下事不当问其资质，或生而知之，或困而知之，及其知之一也，若资质虽美，不到极处，与资质不美者，相去几何？是所谓五十步笑百步也，何况过与不及，其资质亦无以大相过，随其所到等为不中耳，圣人之门，若子张，子夏，大率议论行事都相反，至此，虽子贡亦不免以为疑，子夏既除丧而见，予之琴，和之而不和，弹之而不成声，作而曰：哀未忘也，先王制礼，弗敢过也。子张既除丧而见，与之琴，和之而和，弹之而成声，作而曰：先王制礼，不敢不至焉，二公所行，亦皆有理，皆当于圣人之意，而卒不免于偏者，谓其立意一定，非所谓时中也子夏之门人问交于子张，子张曰：子夏云何？对曰：子夏曰：可者与之，其不可者拒之，子张曰：异乎吾所闻，君子尊贤而容众，嘉善而矜不能，二公所言，亦不叛于圣人之论，只縁是执定一説以为必然故也。大率子夏之论多循循，然惧违规矩而子张之论，大率展托开广，学者观二子之得失，可以自省矣。
季氏富于周公，而求也为之聚敛而附益之，子曰：非吾徒也，小子鸣鼓而攻之，可也。
按左氏哀公十一年，季孙欲用田赋，使冉有访诸仲尼曰：丘不识也，三发卒曰：子为国老，待子而行，若之何子之不言也，仲尼不答，而私于冉有曰：且子季孙若欲行而法，则周公之典在，若欲苟而行之，又何访焉？弗听，论语所载，葢谓此也言周公之典具在，季氏取民已富于周公，而冉有助季氏，用田赋，孟子所谓赋倍于他日是也。门人之中，有小过者，圣人亦优容之。谓其犹是学者之过，若出于圣人之门而为人，聚敛是真，非学者所当为，其全体都是别人鸣，皷而攻之，何不可之有？
柴也愚，参也鲁，师也辟，由也，喭子曰：回也其庶乎屡空，赐不受命而货殖焉，亿则屡中。
愚与鲁何以异？愚则有所不晓，鲁虽晓而钝，礼记有敖辟之，辟则辟者，堂堂之失也，吕博士曰：喭者俗学也，传称喭者俗论也，今按夏谚，字从言，此从口不同，喭与唁同，谢曰：喭则御人，以口给此説恐然所谓恶夫佞者，谓其以口给御人也，或谓四子资质愚，鲁者可以入道，亦未必然。只看学问何如耳，苟至于变，气质四者，所到一也，若犹未能随其分量，皆有害道处，四子之中，若曾子可谓能变气质矣，平生鲁钝如此，一唯之对，天下之敏，亦无过于此矣。若三子者，亦大得学问之力，如高柴执亲之丧，此人子至难也，不死于卫之难，不可谓愚；子张书绅之事，亦不甚辟，子路悔过骨立，亦不甚喭，子路平生勇鋭至死时却从容回也，其庶乎！正所谓顔氏之子，其殆庶几也。屡空者，非谓有时而不空也，回忘仁义，是谓空矣。回忘礼乐，则又空矣。此之谓屡空，谓其此处用功，不一二而止也，赐不受命，非所谓天命之命，谓其不受，圣人之命，犹韩退之所谓籍，湜辈屡指教，未知能不叛去之类是也。货殖者多学而识之之意也。亿则屡中，非方人之谓，谓其以闻见之私，窥测圣人之道，虽时见一二，而不知其大全，终是亿度来也，夫子尝曰：赐也，汝以为多学而识之者欤？对曰：然非欤？所谓然与非欤者，即所谓亿也。
子张问善人之道子曰不践迹亦不入于室
夫子尝曰：圣人吾不得而见之矣，得见君子者，斯可矣，善人吾不得而见之，得见有常者，斯可矣，今子张问善人之道，盖谓圣人之道逺而难及故思其次，亦犹冉求公孙丑之意也，圣人答之曰：天下之事，不问小大，无有一蹴而至者，善人之道，虽曰易致，不践其迹，亦不能到，其深奥处，若移此功用力于其上者成就，岂可量哉！
子曰论笃是与君子者乎色庄者乎
论笃者谓议论之的确者也，今人泛然为论，则是非曲直特未定也，若论到的实处，是非曲直，一毫不差，不待辨而明矣，的实之论是与，君子是与色庄，识者必有以知之矣。
子路问：闻斯行诸？子曰：有父兄在，如之何其闻斯行之，冉有问，闻斯行诸？子曰：闻斯行之，公西华曰：由也问闻斯行诸？子曰：有父兄在求也？问：闻斯行诸？子曰：闻斯行之，赤也惑，敢问子曰：求也退，故进之，由也兼人，故退之前辈，谓一番疑是学者一番进，此语极好，圣人之门，造化人才，处正在此，善学者于此察之，则思过半矣，闻斯行诸？不必谓闻道，但事事如此，大抵事当先闻于父兄，然舜有不吿而娶之事，此之谓时中。
子畏于匡，顔渊后子曰：吾以女为死矣！曰：子在，回何敢死。
大抵处死，当有道处，患难之际，岂有敢死之义，顺受其正而已，若君父在患难，义苟当死，奋身不顾，敢死可也！今匡人之围，虽与夫子同处患难，而夫子无恙，是义不当死也。回也，又安敢违义而敢死乎！
季子然问：仲由冉求可谓大臣欤？子曰：吾以子为异之问，曾由与求之问，所谓大臣者，以道事君，不可则止，今由与求也，可谓具臣矣。曰：然则从之者与？子曰：弑父与君，亦不从也。
天下之大逆，苟非穷防极恶之人，皆自知免，冉有子路孔门之高弟，何至？曰：弑父与君，亦不从也。窃谓此言为季子然发也，夫季子然者，季孙意如之，子意如亲，逐昭公死于外，是可为也，孰不可为也，圣人此言，深折奸心而破其胆，所谓春秋成而乱臣贼子惧也，然由求二子，岂为无罪？八佾之舞，泰山之祭伐颛防，用田赋，此篡弑之渐也，二子不能力争，而左右之，此其意以谓是小事耳，不足致死力，夫岂知圣人事事不放过者，是乃所以遏絶乱源也。
子路使子羔为费宰，子曰：贼夫人之子，子路曰：有民人焉，有社稷焉，何必读书，然后为学？子曰：是故恶夫佞者，此一段多引子皮使尹何为邑事证，是固然矣。然其间又有説人多言高柴，愚恐不可从政，然吾视季羔为卫之士师，刖人之足，俄而卫有蒯瞆之乱，走至郭门，刖者守门而脱之，季羔问曰：吾亲刖子之足，今吾在难，此正报怨之时，而逃我三者，何故哉？刖者曰：曩者君治臣以法令，先人后臣，欲臣之免也，愀然不乐，见君顔色，臣又知之，以此观之，则子羔固善，从政者，【此一事，固在子路使子羔为费宰，后然推此类考之子羔，亦不可谓之愚也。】窃谓费季氏之邑为费宰，固季氏所亲信之臣也，以子路之果，冉有之艺，犹防溺于季氏，若使子羔而为季氏宰，使不从季氏，则必得罪于季氏矣。故曰：贼夫人之子，子路不悟此意，直与夫子论学，夫读书，固未必便是学；然不读书，直于社稷，人民上学，莫误人否？圣人之意，子路已失之故，不暇与之论，是非曲直，曰：是故恶夫佞者，谓其不听人説话一向用口给御人，且是教训不入也。
子路曾晳，冉有公西华侍坐，子曰：以吾一日长乎尔，毋吾以也；居则曰：不吾知也，如或知尔，则何以哉？子路率尔而对曰：千乘之国，摄乎大国之间，加之以师旅，因之以饥馑，由也为之，比及三年，可使有勇，且知方也，夫子哂之，求尔何如？对曰：方六七十，如五六十，求也为之，比及三年，可使足民，如其礼乐，以俟君子，赤尔何如？对曰：非曰能之，愿学焉，宗庙之事，如会同端章甫，愿为小相焉，防尔何如？皷瑟希铿尔，舍瑟而作，对曰：异乎三子者之撰，子曰：何伤乎？亦各言其志也？曰：暮春者，春服既成，冠者五六人，童子六七人，浴乎沂，风乎舞雩，咏而归，夫子喟然叹曰：吾与防也三子者出，曾晳后，曾晳曰：夫三子者之言何如？子曰：亦各言其志也巳矣，曰：夫子何哂由也？曰：为国以礼，其言不让，是故哂之。唯求则非邦也，与安见方六七十，如五六十，而非邦也者，唯赤则非邦也，与宗庙会同，非诸侯而何？赤也？为之小孰能为之？大此一段，见得古之学者，平居志向在此，他日施设亦在此，如虞廷诸公明刑，明礼皆専掌一职，终身不易，却不比后之学者，事事不学，待出来仕宦，事事要做临末，事事都败可见得古之学者不敢自欺，量度自家才质，各有用于世，分毫不敢过説又见得孔门中宗庙之美，百官之富，莫不皆在，然不曾用此为大事，且道秦，汉以来，有一人如子路，当千乘之寄，介于强国之间，又承饥馑，丧乱之后，两三年间，可使有勇，又复知义可，是人才，功业在圣门中，更看不见，圣人闻此亦付之，一笑而已，圣人所以哂子路者，不是道他做不得，所以与曾防者亦不是道，他便做得圣人之意深逺学者不能测也。天下事固是担当在我，然事亦有不可必者，子路如何便道我必能如此，看他意思便有将，智力刼持之意，且如冉求公西赤，亦是説辅佐诸侯，事业何以言之？安有方六七十，如五六十而非诸侯之国者，宗庙会同，而非诸侯之事者，但二子不敢分明説着不比子路便説千乘之国，将诸侯事业，便担当在身上，大是不委曲也，又如曾防所言，前辈谓便是尧舜气象，固是如此，然亦不必太深言之，圣人所以喟然者，正是有感于其心，未暇论曾防也，道之不行，便是得，如子路诸子各行其志，亦无复以利泽生民，退而与二三子自乐其乐，亦复不得已之意，此圣人所以喟然也，其实诸子优劣，亦难専用此看圣人亦不就上面责他观，亦各言其志一句，圣人忠恕之意亦可见。观曾防异乎三子者之撰，与三子之言，何如意思？都与圣人别。
顔渊第十二
顔渊问仁，子曰：克已复礼为仁，一日克巳复礼，天下归仁焉，为人由已而由人乎哉！顔渊曰：请问其目？子曰：非礼勿视，非礼勿听，非礼勿言，非礼勿动，顔渊曰：回虽不敏，请事斯语矣。
学者始乎礼，成乎礼，何谓始乎礼，夫子所谓约我以礼，非礼勿视，聴言动是也，何谓成乎礼，夫子所谓克己复礼，天下归仁，孟子所谓动容周旋中礼者是也。葢学者初于何下手？礼乃其入门也，及其成也，他何所见？只有动容周旋中礼而已，克己复礼，只此便是为仁，故曰克；已复礼为仁，克已不是一日工夫，到得复礼，却是一日，夫克已复礼，所以为仁者，向时私欲未克，则此身方为吾累，何况于物？到得一日克尽复归于礼，昭彻无碍，别无一物，但见天下都在仁中，此身与万物皆在泰和之中，故曰天下归仁焉，为仁由已，此亲切极尽之辞也。非礼勿视，非礼勿听，此克巳之要道也。外此圣人教人无它道矣。
仲弓问仁，子曰：出门如见大賔，使民如承大祭，己所不欲，勿施于人，在邦无怨，在家无怨，仲弓曰：雍虽不敏，请事斯语矣。
张范阳以己所不欲，勿施于人，连上説谓傲慢不敬，彼已皆有所不堪，故不敢以不敬加诸人，此説亦新然亦不用太奇，在邦无怨，在家无怨，不必説己怨只是人怨无已，怨易无人怨难，若能用力于此，律已甚严，与人甚恕，暴慢之气，不设于身体，则心平气和，与物无忤，持此道也，在彼无恶，在此无射，所谓笃恭而天下平也，出门如见大賔而下视，克已复礼，在邦无怨而下，视天下归仁，虽功用有浅深，然其用功于克己，则一而已矣。
司马牛问仁，子曰：仁者其言也讱，曰：其言也讱，斯谓之仁已乎？子曰：为之难，言之得无讱乎！
仁者其言也讱，犹孟子所谓浩然之气难言也，司马牛不识此意，指其言也讱，为求仁之方，故夫子答之曰：为之难，言之得无讱乎？所谓言之者指仁言之也，然则夫子何以不答？司马牛之问仁，前辈谓司马牛多言而躁，即此语，乃是教之入门也。
司马牛问君子，子曰：君子不忧不惧，曰：不忧不惧，斯谓之君子，已乎？子曰：内省不疚，夫何忧何惧！
君子不忧不惧，所对亦如前，谓君子能不忧不惧，非谓自不忧不惧，求为君子，司马牛依旧不识此意，却不知内省不疚，大段用功，来是恁次第人也，张范阳谓司马牛虽能忧其兄之将乱，未能内省不疚，所谓不疚者，直是区处得君，父兄弟之间皆无病，乃好，徒然忧惧，济恁事。
司马牛忧曰：人皆有兄弟，我独亡，子夏曰：商闻之矣，死生有命，富贵在天，君子敬而无失，与人恭而有礼，四海之内，皆兄弟也，君子何患乎？无兄弟也。
今参考左氏传，司马牛之兄弟，往往皆不贤，而魋特甚耳，不特魋一人也，司马牛之忧，不是为魋虑也，乃见兄弟如此，忧祸及焉，使向氏絶祀于宋，身死族灭者，非兄弟之故耶？子夏寛譬之曰：死生有命，富贵在天，果使向氏因魋絶祀而身死灭，絶是固天命也，虽忧何益？果天命不至此，则父子兄弟，罪不相及，伯棼之乱，而子文不乏祀，叔虎之恶，而叔向不及祸，又何忧焉？但行吾敬，与物无忤，政复违之，他邦以辟其乱，四海之内，固有知我者矣，昔季友适陈，以辟庆父之乱，君子美之，而又何忧焉？事到难区处时，若见得分明，以顺境行之，亦不至，挠乱其心，徒然忧恼，无益也，然子夏亦只是説得丧明之事可见。
子张问明，子曰：浸润之譛，肤受之愬，不行焉，可谓明也。己矣，浸润之谮，肤受之愬，不行焉，可谓逺也已矣子张异时以闻为达，今日安知不以察为明，故夫子以逺吿之所以再言者，葢谓一两番不行，未足以见其明，久久无隙可行，是真不行矣，此所谓逺也不行非是説了不行是不敢来説葢人有此意，不敢行己絶之于冥冥中矣。
子贡问政，子曰：足食足兵，民信之矣，子贡曰：必不得已而去，于斯三者何先？曰：去兵，子贡曰：必不得已而去，于斯二者何先？曰：去食，自古皆有死，民无信不立。
圣人只作两件事，説子贡却作三件事，问：圣人大意以为足食足兵，信行于中，故曰民信之矣，盖圣人之制，井地以足食，丘赋以足兵，外此一毫不敢过也。如此，则上下相信，患难不相背负，子贡之意，大要以为若到急迫，不得已处，只得权冝济事如前辈所谓诸道以兵兴，加赋为辞，又权暂籍民为兵，事则信似可去，圣人以为决，不可去者，却不是迂濶，乃是亲切事机，若使上下相信，死生不相背，便是兵不足，亦无大害，古人固有一旅中兴者，又如食不足，亦怎柰何着一死，却无后患，遗祸，若使上下不相信，兵食虽足，反为乱资，是不能一朝居也，何况守信之人正虽食不足，亦未有必死之理，观庄王围宋华元，吿急事有信而无食，亦未必死也。
子成曰：君子质而已矣，何以文为子贡曰：惜乎！夫子之説君子也驷不及舌，文犹质也，质犹文也，虎豹之鞟犹犬羊之鞟。
子成之意，未必不善，但説得不圆且如夫子之説礼与其奢也，宁俭；亦有此意，但不如子成之实也，子贡曰：惜乎！夫子之説君子谓下君子两字误子，若只説人亦质而己矣，固未甚害，但不合实説君子却不得，盖既説君子则不当独説质也若説文与质相似，是虎豹之鞟犹犬羊之鞟也，其可乎？
哀公问于有若曰：年饥，用不足，如之何？有若对曰：盍彻乎？曰：二，吾犹不足，如之何其彻也？对曰：百姓足，君孰与不足？百姓不足，君孰与足？
説者谓有若对哀公事，与所问无交涉，当年饥，阙用之时，乃泛论平世之法，真似迂，濶者不知此乃至亲切之对也，但哀公以年饥之，故忧国，有若以年饥之，故先忧民尔，夫忧民，正是忧国也，盖先王以荒政十有二聚万民，一曰散利，二曰薄征，此乃捄荒急切之政，若防嵗不薄征民力无从出，只得流移，或去为盗贼，古所谓饥馑，丧乱者正如此，当此时，国用于何取足？却不知一时薄征民畧可以自安，必不流移嵗月之间禾麦既登，则国用取足，是岂非所谓百姓足，君孰与不足之説乎学者读此不当认，有若意，错以为论，平世之法，有若岂不知鲁赋已重，一旦其君有年饥，之问而对以平世不切之谈乎？盖曰目今如欲捄饥，且减作十一之赋可少延，以待其后，固未暇论平世也。
子张问崇徳辨惑子曰：主忠信，徙义崇，徳也，爱之欲其生，恶之欲其死，既欲其生，又欲其死，是惑也，诚不以富，亦只以异。
古之人举诗，只取其意，不论其事，诚不以富，亦只以异此，我行其野，诗也，圣人取以为辨惑之説亦取其意也，葢人之所以惑者，是有所蔽也，外间道理极分明，中间溺于私情，不能自克，徒然扰扰，真所谓惑也，且如爱其人而欲之，生明日恶之，而欲其死，世岂有是理！好恶乱其外，而内惑矣，人之生死，岂不在天，与人君乎？而我欲制其短长之命，是诚不可能也，徒为纷纷，只益缪尔，人能于此辨惑暸，然甚明则惑，不待解而破矣，诚不以富，亦只以异者，犹谚所谓羣鸟噪人不死，只益可憎耳。
齐景公问政于孔子，孔子对曰：君君，臣臣，父父子子，公曰：善哉！信如君不君，臣不臣，父不父，子不子，虽有粟，吾得而食诸！
齐自庄公之乱，又陈氏久専国政，无君臣之分久矣，景公之夫人，燕姬生子不成而死，诸子鬻姒之子荼嬖，景公不立，太子将卒，使高国立荼，寘羣公子于莱，明年，陈僖子立公子阳生而杀荼，齐自此乱，竟亡于陈氏，是景公之时，君臣父子之道皆失，故圣人之对及此，当是时，齐之君臣，无上下皆知陈氏之簒齐，但其事已成，就视俛黙，咨嗟叹息，付之无可柰何而已？景公与晏子坐于路，公叹曰：美哉室，其谁有此乎？晏子曰：敢问何谓也？公曰：吾以为在徳对曰：如君之言，其陈氏乎？公曰：善哉！是可若何？对曰：惟礼可以已之。公曰：善哉！寡人今而后闻此礼之上也，景公晏子之对，问与此一段相似，此其心分明知陈氏将有齐国而无如之何？虽有粟，吾得而食，诸此意，甚可哀也！然则陈氏之事，终不可弭乎？易曰：屯其膏，小正吉，大正防，伊川曰：当屯其膏之时，而欲大正则防如鲁昭公高贵乡公是也；当是时，景公晏子自顾其徳不足以弭乱，只得容忍，无为速祸之计，故胷中甚分明而外面行不得也，然则如之何而可也？非有夫子堕三都之徳是皆为鲁昭公高贵乡公之事也，昔景公欲用孔子以尼溪之田封之，晏子沮之，曰：儒者滑稽而不可执法，倨傲自顺，不可以为下；今孔子盛容饰繁，登降揖逊之节，累世不能殚其学，当年不能究其礼，君欲用之，以移齐俗，非所以先细民也，呜呼！晏子知礼之可以巳，齐乱而不知夫子之可以行礼也。使景公畧知用夫子则陈氏之乱，不动声色，而齐可无事，今晏子之言及此，是亡齐者，非陈氏也，晏子也。
子曰片言可以折狱者其由也与子路无宿诺
折狱与听讼不同，何谓折狱？葢治狱之官，轻重出入，各有私见，而狱不能决，徐以一言定其可否，莫敢不听，此之谓折狱，非听讼之谓也，书所谓非佞折狱，惟良折狱是也。子路无宿诺，是其平日未尝欺人，故一言而人莫不信之。
子曰听讼吾犹人也必也使无讼乎
此一段，不是为子路发，所谓听讼吾犹人也，必也使无讼乎者，只是一事，盖听而辨其曲直，是服其言，未服其心也，必使之感悔，自讼释讐解怨不争而去，是所谓无讼也。此事闗于所学，其得失在已，非由人也。
子张问政子曰居之无倦行之以忠
晋荀息曰：臣竭其股肱之力，加之以忠正，不济则以死继之，苟知此理，人人皆可以为忠，子张问政，子曰：居之无倦，行之以忠，苟知此理，人人皆可以为政大学，曰：心诚求之，虽不中不逺矣人患不能自尽，其心尔，何事不可为子，张之失正在此，盖务外饰者，必有骄惰之情，久而必厌。
子曰：君子博学于文，约之以礼，亦可以弗畔矣夫！【解见雍也，】子曰：君子成人之美，不成人之恶，小人反是。
今人多言见人做事须成就，教他成亦是好事，固是如此，然亦须是分别善恶，若果是美事，岂可不成就之，若是不好事，其意以善为之而不知其非义，方鋭意不顾，岂可不百方劝諌，宁使人有沮壊成事之名而不可使吾有负此心之责，若小人则反是见不好事，往往与己意合，力劝成之，若美事未必合其意，沮格不行者多矣。
季康子问政于孔子，孔子对曰：政者，正也，子帅以正，孰敢不正？季康子患盗，问于孔子，孔子对曰：苟子之不欲，虽赏之不窃。
此一段见圣人功用妙处隂有以转季康子之心，而使不忌，季氏在鲁，无复君臣之礼，鲁之臣子，其不正者，孰有大于季氏，盖鲁之巨盗也，观圣人子帅，以正与苟子不欲两语，若委重于季康子之意，然观其意，虽春秋之严，不过是也。昔仲弓为季氏宰，问政，子曰：先有司夫鲁之乱，正是君臣侵权犯分，无复常职，若使卿大夫各有司存，则三威退听于家，三军不作八佾，不舞泰山，不旅田赋，不用鲁之君臣，岂不大治，今使康子一旦有感于圣人之言，反而求之，吾身感悔，震惧其功用，当何如此？圣人之防意也。
季康子问政于孔子曰：如杀无道，以就有道，何如？孔子对曰：子为政，焉用杀？子欲善而民善矣，君子之徳风小人之徳草草上之风必偃。
老子曰：民常不畏死，柰何以死惧之？善哉言乎！今天下之人日夜趋于死亡，奸民日蹈陷穽，何尝真畏死乎！民不畏死，而欲以死惧之？虽尧舜不能也，季康子论政，立意在杀，以为若杀无道，可以就有道，却不知就有道则可以止无道，若杀无道，以就有道，世无是理也。圣人不暇与之论，是非直就康子身上，教之子为政，焉用杀之语，婉而有直体，虽使天下之恶人闻之，犹当革心易虑，盖康子方执鲁权，使其狼戾杀人，亦鲁国之巨害，圣人一言，可以使之感悔，知过所谓仁人之言，其利溥也，季康子视三家，与其父兄中差可语，故圣人随其资质，多方劝诱之，如论语所载季康子两问，政患盗问，使民敬忠以劝门弟子，好学左氏载，用田赋事，季康子使冉有访诸仲尼孔子在卫，季康子以币召之，圣人自卫反鲁，观此，则季康子亦畧知有圣人矣。
子张问：士何如斯可谓之达矣？子曰：何哉？尔所谓达者，子张对曰：在邦必闻，在家必闻，子曰：是闻也，非达也，夫达也者，质直而好义，察言而观色，虑以下人，在邦必达，在家必达，夫闻也者，色取仁而行违，居之不疑，在邦必闻，在家必闻。
达非明达之达，乃是达于搜狩，达于道路之达，闻与达所以异者，达是自我推之，闻是自他人知之，尔质直而好义，察言而观色，虑以下人，三句只是一个诚实，事事自防检，不敢自侈，大以欺人，能如此，看在何处？皆有以先施之，若闻不闻，则在人固不可必也，彼闻则不然，直以智力取声名，今人所以不敢欺人者，正是赧然有所不安于其中，若公然以色取仁，然行之而不愧，则亦何遽不足以欺世盗名哉？虑以下人，是一事言，以身下人，固难非贤者，岂宜轻以身下之，亦虽少入，思虑可也，察言而观色，是自防检也。
樊迟从游于舞雩之下，曰：敢问崇徳脩慝辨惑，子曰：善哉问，先事后得，非崇徳与攻其恶，无攻人之恶，非脩慝，与一朝之忿，忘其身以及其亲，非惑与？
善哉问！只是问得亲切，却不比泛然之，问真有意改过迁善，也先事后得，只是事合当做，且做向前去，不必计较得失，做来做去，却自然会广大，礼人不答，吾当反敬，见人不贤，吾当自省自防，检恐不及，何暇问他人之恶，此可谓自脩矣，人之所甚爱者，亲也，其次身也，一朝之忿，遂至不顾，是其所为，如醉如狂，可不谓之大惑乎？人若能于此处察之，则凡所谓惑者，亦可哀矣！辨惑若此，庶几知天下之惑，无大于此者，他惑其有瘳乎！
樊迟问仁，子曰：爱人，问知，子曰：知人樊迟未达，子曰：举直错诸枉，能使枉者直，樊迟退，见子夏曰：乡也，吾见于夫子而问知，子曰：举直错诸枉，能使枉者直，何谓也？子夏曰：富哉言乎！舜有天下，选于众，举臯陶，不仁者逺矣汤有天下，选于众，举伊尹，不仁者逺矣。
横渠以为举直错诸枉，兼答仁智説得甚深切，恐经意未然，盖樊迟自谓子夏言：乡者吾见于夫子，而问知不曾説仁若説子夏谓不仁者逺是兼説仁智然樊迟问仁，子夏不知也，盖爱人谓之仁，知人谓之智，此学者所共知也。樊迟有何未达而疑之，盖樊迟所以未达者知人之説也如仲弓所谓焉知贤才而举之，齐王所谓吾何以识其不才而舍之，之类也，圣人之意，以为人不易知，如何人，人知得，但举直错诸枉，便是为知人之法也。樊迟又理会未得，举直错枉了，如何会使枉者直，子夏推原此道，以为帝王之治天下，亦不过此道，故曰：富哉言乎！舜只是举一臯陶汤，只是举一伊尹，不仁自逺岂非所谓枉者直乎？举帝王己行证，夫子之言，则樊迟之问释然矣。
子贡问友，子曰：忠吿而善道之，不可则止，毋自辱焉，然则何取于朋友，士有争友，则身不离于令名，今而曰不可，则止是懐不尽于朋友也，或者曰：以全交也，呜呼！所谓全交者，不竭人之欢，不尽人之忠耳，有过而不能争，是足以为全交乎？夫朋友有相死之义，不可则止，独不可再三乎？故吾以谓此圣人论择交法也，昔子夏之门人论交于子，张曰：子夏曰：可者与之，其不可者拒之，子张曰：异乎吾所闻，我之大贤欤？于人何所不容？我之不贤欤？人将拒我，如之何其拒人也？二子论交，皆有所偏，圣人之论则不然，不尽纳，亦不遽絶人相与之初未相知，心一见语契，固不在论，或意以为不可，亦未可遽絶忠吿善道果，不可则止，不必与之友矣，毋自辱焉，与毋友不如己意，相似辱，如礼记所谓辱与弥牟之弟游之辱，非危辱之辱也。
曾子曰君子以文会友以友辅仁
君子以文会友，所谓粲然有文以相接，是也。诗曰：朋友攸摄，摄以威仪，盖不如是，则几于防而不可久矣，以友辅仁者，凡为是威仪于外，是所以辅养其内也。
石鼓论语答问卷中
<经部,四书类,石鼓论语答问>
钦定四库全书
石鼓论语答问卷下
宋 戴溪 撰
子路第十三
子路问政子曰先之劳之请益曰无倦
先之劳之，不出一事，葢不先施，而徒曰劳之，是所谓小恵未徧，民弗从也，然事亦须先识体子路为蒲宰，使其民修沟渎，以民之劳烦苦也，人与之箪食，一壶浆，孔子闻之，使子贡止之曰：汝以民为饿也，何不白于君，发仓廪以赈之，而私以尔食餽之，是汝明君之无恵，而见巳之徳美矣子路之意固将以劳民也，而其失若此，是得圣人之言而未得其所以言也。他日治蒲，既三年矣，孔子过之，曰：吾见其政矣，入其境，田畴甚易，草莱甚辟，沟洫深治，此其恭敬以信，故其民尽力也，入其境，墙屋完固，树木甚茂，此其忠信以寛故，其民不扰也，若此，可谓先之劳之之功矣，三年之久，而其政始成，非不倦，何以及此！
仲弓为季氏宰，问政，子曰：先有司，赦小过，举贤才，曰：焉知贤才而举之，曰：举尔所知，尔所不知，人其舍诸？前辈説先有司以为季氏之乱，正由大夫，侵权分守皆乱，今仲弓为季氏宰，问政，告以先有司，使鲁之君臣各有司存，则三家不治自服，此夫子欲堕三都，与正名于卫之意也。
子路曰：卫君待子而为政，子将奚先？子曰：必也正名乎？子路曰：有是哉？子之迂也！奚其正子曰：野哉由也，君子于其所不知，葢阙如也。名不正则言不顺，言不顺则事不成，事不成则礼乐不兴，礼乐不兴，则刑罚不中，刑罚不中，则民无所措手足，故君子名之必可言也，言之必可行也。君子于其言，无所苟而已矣。
前辈谓夫子为政于卫，欲先正名，必须教辄避位，以逊其父，则君臣父子之名，正矣，夫辄至于发兵拒父，积年未定，欲待夫子为政，固将求安其位也？而教之避位是宜，子路以为迂也，考之史记称孔子自楚反，卫是歳鲁哀公六年也，是时，卫君辄父不得立，在外诸侯，数以为让，而孔子弟子多仕于卫，卫君欲得孔子为政，故子路来问，以探夫子之意，所以冉有子贡相语，有夫子为卫君之説亦是见夫子自楚复卫，意者欲仕于卫君乎？由此观之，辄之有待于夫子，其意可知矣。夫子亦安能以一见之间，使辄避位，以逊其父乎？故吾以为学者当识圣人之意，子路设问以探圣人，欲仕之意，圣人不敢明白，其不可葢居是邑，不非其大夫，岂敢明言其不足仕乎？葢必也正名之意，言必先正名，而后可仕，今卫之名不正甚矣，彼既不肯正名，是决不可仕也，子路知圣人之意，故有有是哉之语，大有惊愕之意，问道管他，此等事作甚？如今更説此事来可见迂阔，且自为政，何必问他名，正与不正，圣人闻他此説意者説道子路可是鄙野，更不防説教委曲防辞之中，义理自明，如子路此言几于戆矣！大抵君子于理防未得处，亦须仔细思量如何？直截如此，子路道正名，是闲慢事，不知名不正，则开口便説不得如何行得？既行，不得更説甚礼乐夫，事成则礼乐兴犹充实而有辉光也。
樊迟请学稼，子曰：吾不如老农，请学为圃，曰：吾不如老圃，樊迟出，子曰：小人哉？樊须也！上好礼，则民莫敢不敬；上好义，则民莫敢不服；上好信，则民莫敢不用情。夫如是，则四方之民襁负其子而至矣。焉用稼！
此一段，前辈论已详尽，大意道樊迟所见，甚卑浅意，间道人君偃然在上，不耕而食，不蚕而衣，则吾心有所不安，百姓将有所不服，欲得君民并耕，出入阡陌，与百姓同其劳苦，庻几享之而无愧，此亦可谓虑事甚宻矣，其如所见太卑，若使天下之民敬服其上，莫敢不用情。如子弟力耕，以供父母，则天下之农，皆愿耕于其野矣，耕稼之事，自是老圃之职，何足以累君子之心，礼记曰：后稷天下之为烈也，岂一手一足哉？为君子者，正患无礼，无义无信，斯民外服事其上，而中实欺之，则一旦涣然觧散却有可虑之理，若使礼义修明信服，民心享天下之备，奉正是当然耳。
子曰：诵诗三百，授之以政，不达使扵，四方不能专对，虽多亦奚以为？
此一段是圣人教人读书法，书不在多诵，正乃谓有得耳，所谓有得者，非谓有得于经也，正是因经有得于心耳，夫诵诗可以从政出使，是岂政事言语尽在诗乎？亦是感发吾心耳！古人多先学诗，学者读诗最是识人情物理，胸中真有所兴起，不至于滞碍不通，自然出而可用。
子曰其身正不令而行其身不正虽令不从
其身正，其极至于笃恭而天下平，不勉而敬，不言而信，其身不正，其极至于用刑而不胜，况出令乎？管仲下令如流水之原，此霸者功用也。
子曰鲁卫之政兄弟也
按史记夫子自楚反，卫当鲁哀公七年，卫出公五年也，孔子曰：鲁卫之政，兄弟是言为哀公，出公发也，鲁尝逐君，卫方争国，君臣父子之间若此，亦无以大相过矣，圣人之言及此，葢亦有所感叹云尔。虽然，夫子尝曰：齐一变至于鲁，鲁一变至于道，则鲁之风俗，几于道矣，圣人之言及此，何也？葢人之受病虽同，而元气之厚薄，系其所禀受元气之厚者受病，虽深，当易愈耳，昔者仲孙湫省难于鲁，正当庆父子般之乱，可谓礼义灭絶甚矣！仲孙湫归，言于齐侯曰：鲁秉周礼，未可取也。谓君臣簒夺之际，为秉周礼之国，葢必有见于政事之外矣，此夫子鲁一变，至于道之意。
子谓卫公子荆善居室，始有，曰：苟合矣，少有，曰：苟完矣，富有，曰：苟美矣。
左氏列，公子荆与史防蘧伯玉同称君子，则其为人可知矣。人之不善，居室有二，其一曰，贪不知足，其二曰骄而易盈，公子荆则异于是，曰合，曰完，曰：美此之谓知足，曰：苟此之谓不盈，夫富而不骄者鲜，谓其易盈也，富者怨之，府谓其不知足也，人能知此二者，可以为保家之主矣。
子适卫，冉有仆，子曰：庻矣哉，冉有曰：既庻矣，又何加焉？曰：富之曰：既富矣，又何加焉？曰：教之。
国患于无民，故户口蕃盛者，为治之基也，后世之君括户以求民，为赋役地也，圣人欲富民，后人欲富国，其事正戾，故休养生息者，所以庻之也，劝课农桑者，所以富之也，申明礼义者，所以教之也，不如是，不足以为人上。
子曰：苟有用我者，期月而已可也，三年，有成子曰：善人为邦百年，亦可以胜残去杀矣，诚哉是言也！子曰：如有王者，必世而后仁。
此圣人感叹，忧天下至深，切之意也。圣人用功，虽曰绥之斯来，动之斯和，然亦是年歳间方得大体齐整，若欲事事物物，无纎毫未尽处，为王道之大成，亦须是积习之功，如化工生物，发育条畅，在旬浃之间，亦须厯夏秋方能成实，善人为邦，譬如平和之药无速化之功，积久药力，既行，则宿疾自消，若夫举一世之民，跻之仁夀之域使昆虫草木，咸归于仁，此非日夜渐渍，渗漉之功，未易至此，譬如天地之间，甘露，醴泉竒草异木非至和之气，磅礡郁结，何以生此！
子曰：苟正其身矣，于从政乎何有？不能正其身，如正人何？
为政甚易，只须正巳，便是正人，为政甚难，不先正人，却先正己政者，正也，不正不足以谓之政。
冉子退朝，子曰：何宴也？对曰：有政，子曰：其事也。如有政，虽不吾以，吾其与闻之。
此一段，前辈论得极切，当大意以为夫子此语，不是论政事，小大意专在季氏也，昔夫子正取假之名于季氏，葢君臣礼废已久，谀謟成俗，虽君子在习俗中浸滛，不觉语言，亦不识轻重，如冉子有政之类是也。葢冉有不曽仕于公朝，今之退朝者，是退季氏之朝也，谓季氏家事，为政是当时习俗之辞，不以为怪也，圣人不欲直言，其非为之隠，其辞以警悟，冉有之意，曰：往往今日所议者事也，若是政关国家利害，虽不吾用，吾亦须见説隠然国家之义，行于其间，使冉有感悟，圣人之言，他日旅泰山伐颛防之事，皆有以处矣！此圣人之防意也。
定公问一言而可以兴邦，有诸？孔子对曰：言不可以若是其几也。人之言曰：为君难，为臣不易，如知为君之难也，不几乎一言而兴邦乎？曰：一言而防邦有诸？孔子对曰：言不可以若是其几也。人之言曰：予无乐乎为君，唯其言而莫予违也，如其善而莫之违也，不亦善乎？如不善而莫之违也，不几乎一言而防邦乎？
一言可以兴邦者，谓人君出一言之善，便可以兴邦，如宋景，荧惑退之类是也。圣人以为一言之发，不可若此，然而出言之善，恶其几防之际，废兴所关，甚可畏也，葢一言之善恶未便，可以兴防，然自此一言而推之，前面大段利害，兴废之原，葢几于此，几之为言防也，古人之所甚戒，谓其隠然而实彰也，且如人之言曰：为君难此一语，未便可兴邦，然才知为君之难，事事不敢轻易，邦有可兴之理，若只説道要人顺己，此説既出拒人于千里之外，如隋炀帝所谓朕性不喜人諌邦，岂无可防之理哉。
叶公问政子曰近者悦逺者来
按家语子贡问于孔子曰：昔者齐景公问政于夫子，子曰：政在节财，鲁君问政于夫子，子曰：政在谕臣，叶公问政于夫子，子曰：政在悦近而来逺诗曰乱离瘼矣，奚其适归？此伤离散以为乱者也，葢荆之地广而都狭，都狭则近者离散，地广则徒务逺畧夫国内空虚，而四封之地广，则楚之为政可知矣。故夫子答之以近悦而逺自来之道。
子夏为莒父宰，问政，子曰：无欲速，无见小利，欲速则不达，见小利则大事不成。
凡事不要速成事，若欲速必不免，苟简灭裂，前面便行不得，又不要求，小小近效事，若欲近效，必不免，经营目前，真切大事，都无暇及古人，举事为是，绸缪委曲者，非恶其速也，恶其不行也，见小利不顾者，非恶其利也，恶其为害也。此患不特为政，人人有此病，学者当味此。
叶公语孔子曰：吾党有直躬者，其父攘羊而子证之，孔子曰：吾党之直者异于是，父为子，隠子为父隠直在其中矣。
夫理直为直理，曲为曲，此最易晓，而叶公之言及此，可谓天下之大愚矣，此一事证父者不足责，叶公大可责也。韩退之以为刲股以救其父在有司，尤当诛之，以为伤风败俗，若证父攘羊，有司当杀无赦，今叶公专楚国之政，而持论及此，则楚国之风俗可知矣。呜呼！此固申韩刑名之所由使乎灭絶天伦而一聴于法，天下之不亡者，特幸尔，古之圣人，其法制也，为是议亲之辟，非枉法以自私，是乃所以行法也，葢立法不问亲疎，至于掣肘不可行，则法有时而废，委曲通人情，以与天下议之，则法行而民服矣。
樊迟问仁，子曰：居处恭，执事敬，与人忠，虽之夷狄，不可弃也。
明道先生以为彻上彻下，语观此语，与出门如见大賔，使民如承大祭，己所不欲，勿施于人相似，此三语学者，时暂亦有此心，但不常存耳，当尊长之前，亦须恭为君父执事，亦须敬与亲故亦须忠才到，可以卤莽处有时，亦不免自恕，虽之夷狄不可弃也，便有戒慎乎其所不覩，恐惧乎其所不闻之意，夫子以为言忠信，行笃敬，虽蛮貊之邦可行，居处恭，执事敬，虽之夷狄不可弃也，以此知天下之理，有人心者则一而已矣。
子贡问曰：何如斯可谓之士矣？子曰：行已有耻，使于四方，不辱君命，可谓士矣？曰：敢问其次？曰：宗族称孝焉，乡党称弟焉，曰：敢问其次？曰：言必信，行必果，硁硁然小人哉？抑亦可以为次矣。曰：今之从政者何如？子曰：噫！斗筲之人，何足算也。
大抵圣人教人，皆是因人之才成就之，史记载子贡一出，存鲁乱齐，破吴强，晋而霸越，此事固不可信，然以辩闻，恐亦未免有权以济事处，如史记所载，虽曰足以存鲁，其实亦非士君子之事，所谓不辱君命者，承命而行，有死无二而已，若曰反覆变诈，此苏，张之事是行，已而无耻也，可以为士乎？夫士至于行已有耻，使于四方，不辱君命，可谓有用于国，若夫退修于家，宗族称孝，乡党称弟，此亦可谓纯笃，退修自洁之士，至于苦节自守，介而不通，抑亦可谓一节之士矣，今之从政者何如？前辈谓居其邑，不非其大夫，故夫子自谓斗筲之人，辟而不言此意，故好窃意子贡所问，今之从政，不是，问：当今大夫前面问士而后面问从政，是问今士人中亦有去从政者，不知如何，圣人以为斗筲之人，谓士之从政者，是斗筲之人，所谓为贫而仕，急升斗之禄如乗田委吏之类耳，何足以数于从政之列，所谓噫者，叹士之不见用于时，而今之从政者，类非士也。
子曰：不得中行而与之，必也狂狷乎！狂者进取，狷者有所不为也。
所以不得中行而与者，正是人多狂狷也，犹中庸所谓道之不明也，我知之矣，贤者过之，不肖者不及也，然不可以其不中而遂弃之，不得中行而与，必须取狂狷可也，易曰：中行独复以从道也，若中行者，自可以复，不待引而归于中也。惟中也养不中，故狂狷之士，思得圣人而为之依归，葢气质之偏，皆可勉而为善，惟阴柔模糊，无所指名者，天下之大奸也，此圣人所以恶于乡原也。
子曰：南人有言曰：人而无恒，不可以作巫医，善夫不恒其徳或承之羞，子曰：不占而已矣。
人而无常，不特不可为善，止他事亦做不得，其曰不可，作巫医者，举有利害者言也。夫子曰：亡而为有，虚而为盈，约而为泰，难乎有常矣，人而至此，其身且不知所在，何以为人？巫医虽贱技，然死生祸福与人相关，若使无常之人为之，其害人多矣，不恒其徳或承之羞，连下文如唐棣之华，偏其反而，子曰：未之思也，相类，大抵易之书以占而后见吉凶，若不常其徳，其羞辱必至，不待占卜已无可説矣如左传所谓在周易师之临，是未尝占，而言吉凶，亦以其事而知之也，故曰：善易者不占。
子曰君子和而不同小人同而不和
君子忘已故和而不同，小人有己，故同而不和，论到极底，君子不同，有同之理，平居议事，不为苟同，他日患难，不相背负者，必今日不苟同之人也，小人比昵为一，他日有利害，便相背故，今日之立异者，即前日苟同之人，其间固有相视如仇雠者何？望其同乎！
子贡问曰：乡人皆好之，何如？子曰：未可也；乡人皆恶之，何如？子曰：未可也；不如乡人之善者好之，其不善者恶之。
此一段是论观人之法，非学者自修之辞也，乡人皆好之，则其为人必和易同俗，乡人皆恶之，则其为人必狷介自髙然要未见他亲切善恶，若乡人之善者好之，不善者恶之，则善恶分明可知矣。故君子自修所至而人化之，在彼无恶，在此无射，庻几夙夜，以永终誉，难以好恶言也。
子曰：君子易事而难説也説之不以道，不説也及其使人也，器之，小人难事而易説也説之虽不以道説也及其使人也，求备焉。
前辈有言：人虽甚愚，责人必明，人虽甚明，恕己必昏，小人但知有己，不复知有人，若君子则能通彼己葢，君子律已甚严，一言笑，不可妄得，似若难事，若使人却知人，长短小人，待己甚薄，事事可以取悦其意，似若易事，若使人都不通人情，事事责办，少不如意，则谴责随之，葢忠厚与刻薄之异也。观圣人此言，则君子之腹心，小人之情状尽在此。
子曰君子泰而不骄小人骄而不泰
泰则处己闲暇，不汲汲于奉人，骄则对人，傲慢自己，却不闲暇，泰者无求骄者，有挟泰者甚安，骄者甚殆。
子曰刚毅木讷近仁
来觧以为刚毅木讷，非有知觉者不能，此其所以违仁不逺大是体贴得仁，非説书之法也。此其四字，只是资质好，笃实无伪耳，何与于知觉，巧言令色，其质薄刚毅木讷，其质厚。
子路问曰：何如斯可谓之士矣？子曰：切切偲偲，怡怡如也，可谓士矣？朋友切切偲偲，兄弟怡怡。
圣人大，是教得人亲切，説切切偲偲，怡怡如也，又恐子路混为一处，故申言之，曰：朋友切切偲偲，兄弟怡怡，来觧以为子路行行，其于朋友，兄弟不能无失，却不是子路平生忍事不得，只是好面质人，观其在夫子前屡曾如此，朋友相切磋，固是美事，然亦须识合委曲处，方得。
子曰善人教民七年亦可以即戎矣
善人疑若不能即戎，然积其教民之功，使民欢欣恩爱，知有君父，虽赴水火可也，况于即戎乎？夫民让事乐和，爱亲哀防而后可用，当其教民，岂曰即戎，积之既久，民爱其上，何事不可为哉！
子曰以不教民战是谓弃之
此一段，东坡説得已是春秋书以字极有工，郑弃其师，与此弃同。
宪问第十四
宪问耻子曰邦有道谷邦无道谷耻也
夫子之门，原宪最贫，葢耻仕于乱世也，夫子惧其以仕为耻，故告之以此邦有道，贫且贱焉，是亦耻也。观子贡与原宪论贫病事则宪有得于夫子之言矣。
克伐怨欲不行，焉可以为仁矣，子曰：可以为难矣！仁则吾不知也。
胜已之私克之美也，忮克忌忍，克之害也。四者不行，犹未絶其本，谓之用力，则可谓之仁，则未也，夫克伐怨欲不行，犹有以用其力意，必；固，我既絶无所用吾力矣，故曰克；已复礼为仁，虽克，已而未至于复礼，未可以为仁也。
子曰士而懐居不足以为士矣
士而懐居百事不成，已非士人矣，龌龊浅陋，苟且委靡，皆懐居之故也。
子曰邦有道危言危行邦无道危行言孙
圣人以言，孙为逺害之道乎？曰：非也，天下之事，杀其身有益于国，君子为之，若无益于国，而轻用其身，是浅丈夫而已矣，危行言，孙为不仕者，言也。
子曰：有徳者必有言，有言者不必有徳仁者必有勇，勇者不必有仁。
徳与言仁与勇，自是两事，縁中心纯实发见于外，自然相应徳人之言可爱，可敬真是有和气，袭人之意，仁人之勇，从容守义不急不迫，自然有不可犯之威，此是必然无可疑之理，葢不如是，则非徳也，非仁也。
南宫适问于孔子曰：羿善射，奡荡舟，俱不得其死然，禹稷躬稼而有天下，夫子不答，南宫适出，子曰：君子哉若人！尚徳哉若人！
拟人不以其伦，此圣人所以不答也，君子防若人尚徳哉若人！其言防而婉，取瑟而歌之意也。
子曰：君子而不仁者有矣夫，未有小人而仁者也；君子安有不仁之理，邂逅误见其意，以善为之，而或防于不仁者有之，若小人用心全别，仁从何而有？譬如种稻，却时有荑稗，若种荑稗，虽欲一粒粟，不可得也。
子曰爱之能勿劳乎忠焉能勿诲乎
劳字当从平，声来觧以为劳勉之劳，非是，既谓之爱，须劳他，不然，则非以为爱也。
子曰：为命禆谌草创之，世叔讨论之，行人子羽修饰之，东里子产润色之。
夫子曰：我于辞命，则不能也，此亦是难事，春秋时用此为国子产，所以能相郑者，辞命之功也。然当时亦非子产一人之力，同时诸公皆有助焉。圣人喜，郑之多贤，若曰：欲为辞，命使禆谌草创，世叔讨论，子羽修饰，子产润色，必可观者矣，合众长而泛言之非，专言郑事也。
或问：子产子曰：恵人也，问子西曰：彼哉！彼哉！问管仲曰：人也，夺伯氏骈邑三百，饭疏食，没齿无怨言。
前辈尝説春秋有三子：西，此所问者是，楚子西何以言之？谓其所问者，皆执政也，楚子西，何足齿于圣人之门，圣人不欲明言其非彼哉！彼哉之辞，谓所问者何？子西也？管仲是一时人物，与子产功用全别，然子产恵人却有君子意思。
子曰贫而无怨难富而无骄易
贫而无怨，是切于身已一，若忍受得与外面事，难易全不同，故爵禄可辞而白，刄难蹈。
子曰：孟公绰为赵，魏老则优，不可以为滕，薛大夫，雍容风雅，与理繁治剧之才不同，二者不可偏废，为人上者，审择其人才而用之耳，用违其才，则人才无一可用，用称其才，人才无一不可用，人多言古，时人才多不知古人善用人才耳。
子路问成人，子曰：若臧武仲之智，公绰之不欲，卞庄子之勇，冉求之艺，文之以礼乐，亦可以为成人矣。曰：今之成人者，何必然见利思义，见危授命，久要不忘平生之言，亦可以谓成人矣。
合此四人所长，有才智而澹然无欲，君子之可用者也。况文之以礼乐，则学问益可观矣。若此可以为成人矣。下面曰字，是子路説非夫子再言也，盖子路平日于圣人之前，多是要任意自説所谓见利思义，见危授命，久要不忘平生之言，此皆子路所长，平生见处在此，故以为仅足耳。
子问公叔文子于公明贾曰：信乎？夫子不言不笑，不取乎？公明贾曰：以告者过也，夫子时然后言，人不厌其言，乐然后笑，人不厌其笑；义然后取，人不厌其取，子曰：其然，岂其然乎？
其然，岂其然乎？説者以为此夫子不许公叔文子之辞，非也，夫子初疑或人之非，故以问公明贾公明，贾之答与圣人意合，故圣人喜之曰：元来如此，岂是如此耶？上一句，其然説公明贾之言，下一句，其然説或人以告之，非也。
子曰：臧武仲以防求为后于鲁，虽曰不要君，吾不信也。晋赵鞅入于晋阳以叛，君子曰：以地正国，谓之叛焉，可也？据地以求后，安得谓之不要君哉！
子曰晋文公谲而不正齐桓公正而不谲
齐威晋文之事，惟读春秋究见，二公本末，方知圣人之言，谲正为二公，图伯言也，齐威用二三十年之功，晋文公乃成功于二三年之间，谲正之辨也，召陵正城濮谲。
子路曰：桓公杀公子纠，召忽死之，管仲不死，曰：未仁乎？子曰：桓公九合诸侯，不以兵车，管仲之力也，如其仁，如其仁。
説春秋者曰信，其信仁，其仁衣裳之防十有一，未尝有防血之盟也信厚也，兵车之防四，未尝有大战也，爱民也，所谓仁，其仁者，即如其仁，是也，如其所成就，是亦管仲之仁也，大抵有功于生民者，皆可以言仁。
子贡曰：管仲非仁者与桓公杀公子纠不能死，又相之，子曰：管仲相桓公，霸诸侯，一匡天下，民到于今受其赐，防管仲，吾其被髪左衽矣！岂若匹夫匹妇之为谅也，自经于沟渎而莫之知也。
公伐齐，纳纠书纠不书，子不当立也。故古人以子纠为威公之弟，若大义不当立而死之，是狥私恩也，匹夫匹妇，狥一饭之恩，杀身以为报者有之矣，非义也。
公叔文子之臣大夫僎，与文子同升诸公子闻之，曰：可以为文矣。
自其大者言之，纯亦不已，与天同功，自其细者言之，卑躬损已，孜孜学问，皆自是而可进矣。
子言卫灵公之无道也，康子曰：夫如是，奚而不防？孔子曰：仲叔圉治賔客，祝鮀治宗庙，王孙贾治军旅，夫如是，奚其防？
齐威公内行不修，有管仲可以霸，卫灵公无道得人，亦可以不亡，然则修身齐家与治国平天下有异乎？曰：霸于其身者，不能禁乱于既死，国虽不防，而蒯瞆与辄之事，国几亡矣，此君子之所甚畏也。
子曰其言之不怍则为之也难
言至于不怍其内功深矣此其所以难也
陈成子弑简公，孔子沐浴而朝，告于哀公曰：陈恒弑其君，请讨之，公曰：告夫三子，孔子曰：以吾从大夫之后，不敢不告也。君曰：告夫三子者之三子，告不可，孔子曰：以吾从大夫之后，不敢不告也。
非天子不言讨，若哀公从夫子之言，必且奉王命以问齐罪，如侯承王命，徂征是也。
子路问事君子曰勿欺也而犯之
若谷永之谏，所谓欺其君而犯之也，子路勇于必为决，不至于欺君，然已有所不知，而强其君之必从，是亦欺也。
子曰君子上达小人下达
同此一事也君子向上尽通彻小人向下亦通彻
子曰古之学者为己今之学者为人
来觧以治国平天下为为人，非也，何幸得人要治国，平天下，葢为人之学不如此，只是要人説好故有人则作，无人则辍耳。
蘧伯玉使人于孔子，孔子与之坐而问焉，曰：夫子何为？对曰：夫子欲寡其过而未能也，使者出，子曰：使乎？使乎？应对得极好，不惟蘧伯玉能进徳使人亦能以进徳矣，或曰：蘧伯玉欲寡过，而使人于夫子，故夫子不与之曰：此非使人之所与知也，其説凿。
子曰君子思不出其位
来觧説位亦心但不必如此説只是承上文不在其位之位，行无越，思如农之有畔也，既不失职，亦不越职，则其官治矣。
子曰君子耻其言而过其行
来解以为欲人之过，行者非也，耻言之过于行耳，所谓言浮于行者是也。故曰：古者言之不出，耻躬之不逮也。
子曰：君子道者三，我无能焉，仁者不忧，知者不惑，勇者不惧，子贡曰：夫子自道也。
中庸曰：知仁勇三者，天下之达徳也由天下之所同得，故曰天下之达徳由君子之所能行，故曰，君子道者三，虽然，所以行之者一也，故子贡曰：夫子自道也，一曰，夫子自道若此耳，彼学者之论，夫子不然也。
子贡方人子曰赐也贤乎哉夫我则不暇
此圣人以其身为子贡训也，若一日三省吾身者，必无工夫方人矣，为善，惟恐其不足救过，惟恐其不给，虽圣人犹以为不寝不食也，何暇论人哉？夫子尝曰：赐不幸言而中，夫以言中为不幸，则赐之贤，其赐之不幸也。或曰，夫我则不暇，指子贡言也，但知方人而自己则不暇，问其説亦新。
子曰不患人之不已知患其不能也
患不能则进矣此君子之所忧也
子曰不逆诈不亿不信抑亦先觉者是贤乎
人之所以有逆诈，亿不信之心者，欲察物之情，不使为人所欺，以此为贤耳。夫以不诚待人处心，已薄于人，无损于已有亏，谓之贤可乎？
防生亩谓孔子曰：丘何为是栖栖者与？无乃为佞乎？孔子曰：非敢为佞也，疾固也。
夫子厯聘列国，颇似栖栖，当时辟世之士，皆以圣人为非夫佞，以求用非也，固守所见，无意于世，执其一偏，自以为是，其害道亦多矣，夫可以仕则仕，可以止则止，非固也。
子曰骥不其力称其徳也
今称良马者多，言其能行，故有言千里马者，不知此特力耳。良马之所以可称者，却不在此，当论其德可也，温良淳和，急难不相离，有君子之义焉。
或曰以徳报怨何如？子曰：何以报徳以直报怨以徳报徳报怨不可有心报徳虽有心可也。
子曰：莫我知也夫子贡曰：何为其莫知子也，子曰：不怨天，不尤人，下学而上达，知我者其天乎！
下学而上达，犹所谓升闻于上也，故曰：知我者其天乎！
公伯寮愬子路于季孙，子服景伯以告，曰：夫子固有惑志于公伯寮，吾力犹能肆诸市朝，子曰：道之将行也与？命也，道之将废也与？命也，公伯寮其如命何！
夫子以颜渊死为天防，予子路死为天祝予，葢门人弟子得行道者，是亦斯道废兴之所系也，事关天命，非人力所能为也。
子曰贤者辟世其次辟地其次辟色其次辟言
世乱而遯，圣人亦以为贤，若长沮桀溺之徒是也，但比之圣人，不可同日而语耳，辟地若违之，一邦是也。形于色，而后去则已，非矣。况形于言乎。
子曰作者七人矣
来觧两説皆通然作者两字，恐非隠者所能当，尧、舜；禹，汤：文，武，周公是也，土焉者无证，故序书防自唐，虞、
子路宿于石门，晨门曰：奚自子路曰：自孔氏曰：是知其不可而为之者与？
在晨门则知其不可在圣人，则但见其尚可为耳，故曰：我则异于是，无可无不可。
子击磬于卫，有荷蒉而过孔氏之门者，曰：有心哉？击磬乎！既而曰：鄙哉硁硁乎！莫已知也，斯巳而已矣，深则厉，浅则揭子曰：果哉？末之难矣。
末之难矣！説者甚多，葢荷蒉之言，伤于太急，防然便为此辞，似少商量，故曰果哉？末之难矣！圣人恨不得与之往反，共论也。
子张曰：书云髙宗谅隂三年不言，何谓也？子曰：何必髙宗古之人皆然，君薨，百官总已以聴于宰，三年，观子张此问，知当时自天子至于诸侯，不行三年之防久矣，观左传，鲁昭公有三年之防，而国不废搜，孟子载滕文公定为三年之防，百官父兄皆不欲，可防见矣。三年不言，古之人君，皆然髙宗因恭黙，思道之中，梦帝赉予良弼作説命三篇故髙宗不言之事，得载于后世耳。
子曰上好礼则民易使也
君子学道则爱人，小人学道则易使也，葢百姓极易，使上无礼，下无学，惟见其难耳，上好礼，则民莫敢不敬；夫如是，使之赴水火可也。
子路问君子，子曰：修已以敬，曰：如斯而已乎？曰：修己以安人，曰：如斯而已乎？曰：修己以安百姓，修已以安百姓，尧，舜其犹病诸。
此三事无浅深，但圣人因子路之言太轻，故推广言之耳，敬便能安人，安人，便是安百姓，其本原功用如此。
原壤夷俟，子曰：防而不逊弟长而无述焉，老而不死，是为贼以杖叩其胫。
前辈谓原壤有西晋之风，登木之歌，是亦阮籍饮酒食肉之意也，圣人惧其祸之，将至此也，故夷俟一事责之甚严，以杖叩其胫，因其夷俟而数其罪三也；门人记之，犹指其掌之义。
阙党童子将命，或问之曰：益者欤？子曰：吾见其居于位也，见其与先生并行也，非求益者也，欲速成者也。若有愿学之心虽难言，如互乡亦可教，若有自足之意，虽将命如阙，党亦不足以进于学矣，人只观其志向，更不当问其能否，能者易败，而有志者，不可御也。
卫灵公第十五
卫灵公问陈于孔子，孔子对曰：爼豆之事则尝闻之矣，军旅之事，未之学也。明日遂行。
按左传孔文子之照攻大叔也，访于仲尼，仲尼曰：簠簋之事，则尝学之矣，甲兵之事，未之闻也。退，命驾而行，文子遽止之，将止，鲁人以币召之，乃归，与此事颇相类，不知是二事，复是一事也；孔子在卫，有际可之仕，葢亦有意在卫，及其问陈全体，不识圣人无可説者故明日遂行，所谓可以止则止，可以速则速也。
在陈絶粮从者病，莫能兴，子路愠见曰：君子亦有穷乎？子曰：君子固穷，小人穷斯滥矣。
子路平生有力，能不耻于衣敝缊，而不能不愠见于絶粮之际学问不足也。
子曰：赐也，女以予为多学而识之者欤？对曰：然，非与？曰：非也，予一以贯之。
圣人不贵于多学欤？曰：博学详説圣贤之事也，然必有以贯之，则博而有要，人但见圣人之博学多识，而不知圣人之有要也。隠然一贯之理黙，通于博学之中也，此其博学也，与人异矣。
子曰由知徳者鲜矣
此一句不是説子路只是告子路耳，由字当如由诲，汝知之乎？之由防作一句，子曰：中庸之为徳其至矣乎？民鲜能久矣！岂惟鲜能久，只知者亦鲜。
子曰：无为而治者，其舜也与？夫何为哉？恭巳正南面而已矣。
无为而治，舜之徳也其实人君治天下，本亦无可为者，恭巳正南面，初无一事可为也，惟舜能安于无为而已矣。
子张问行，子曰：言忠信，行笃敬，虽蛮貊之邦行矣，言不忠信，行不笃敬，虽州里行乎哉！立则见其参于前也，在舆则见其倚于衡也，夫然后行，子张书诸绅。
子张问行与问达一般，只是向外寻求，要行要达，却不曾反己，圣人使求之，言行若言，行诚实防，置之何地？皆可行，若不诚实，不行于妻子，况州里乎？然是行也，亦须积得纯熟，自见得亲切，方能有行，求功于旦暮而归过于忠，信；笃，敬之无益，则非矣。
子曰：直哉史鱼，邦有道如矢，邦无道如矢，君子哉蘧伯玉！邦有道则仕，邦无道则可卷而懐之。
来觧史鱼蘧伯玉于夫子亦太过矣，蘧伯玉只是善，卷舒寻常，不为人所忌，故邦无道，可以卷而懐之史鱼尸谏，一事至死，亦只是此一直，是亦可谓君子之直矣。
子曰：可与言而不与之言，失人，不可与言而与之言，失言，知者不失人，亦不失言。
多言不如静黙之功，然当其人而不言其失，所亦多矣，所贵于知者，谓其不失机也，失机而悔，后无及矣。
子贡问为仁，子曰：工欲善其事，必先利其噐居是邦也，事其大夫之贤者，友其士之仁者。
问：仁与问为仁，不同为仁，则必资于友朋之助，如工人之利器，然至于拙工，则又非器之所及也。
颜渊问为邦，子曰：行夏之时，乘殷之辂，服周之冕，乐则韶舞，放郑声逺佞人郑声，滛佞人殆。
为邦固自有道，圣人不言其道而直言，夫治定功成，制礼作乐，为万世之章程，此其待颜子可知矣。郑声，佞人特去其害治者而已矣。
子曰人无逺虑必有近忧
人之逺虑颇似迂阔，然而无逺虑者必有近忧，则所谓逺虑者乃亲切至，近之虑也。
子曰巳矣乎吾未见好徳如好色者也
此两语圣人为卫灵公，南子设也，然而世之通病，不逃于圣人，此两言如好好色，如恶恶臭，指人情至切，者言也。内自省则病稍瘳矣。
子曰：臧文仲其窃位者与？知桞下恵之贤，而不与立也，不知其贤而不用，犹可説也知人之贤，而恶其与己并也，是不以国家百姓为念者也，其亦不仁甚矣，非所当有而有之，谓窃。
子曰躬自厚而薄责于人则逺怨矣
若躬自厚而不责于人，则无怨矣，不但逺也大抵自利者多怨，求人者亦多怨，自怨艾，则于人无怨矣。
子曰：不曰如之何？如之何者？吾末如之何也已矣！不曰如之何？如之何当作一句，人亦须是遇事三思，与人仔细商量，有临事而惧，好谋而成之意，然后可，若不能如此，率情任意，虽圣人亦无如之何也？己？
子曰羣居终日言不及义好行小慧难矣哉
此为羣居设也，无切磋之益，而有好发人隠伏之心，则其势不可以相安，是真难以共处也。
子曰：君子义以为质，礼以行之，孙以出之，信以成之，君子哉！
圣人常言主忠信，今乃曰义以为质，信以成之来，觧以为次第，先后非也，此一段，不是论先后之序，只是説为君子者，当如此一事少不得，孟子论仁义礼知不説信葢人无信，一事做不成，犹五行之无土也，故曰：义以为质，义为质了，须是有礼以行之，有孙以出之，有信以成之，方得为君子，不是説道礼行孙出了，方以信成之也。
子曰君子病无能焉不病人之不己知也
患不知人，求为可知，病无能都是自己上用力，若知患，知求知病，则其用功事深矣，非为他人设也。
子曰君子疾没世而名不称焉
与病无能同，人之有疾疢者，必思所以去之，此其真情也，然则君子亦求名与？曰：名非可以求而得，自修而名随之病，其名不称，则知所以自修矣。
子曰君子求诸己小人求诸人
然则圣人取诸人以为善，非与？曰：非此之谓也。君子每事求己，惟见己之未至，故自反小人，每事求人，惟见人之莫我与也，故常多怨求己者，求则得之，求人者，求则失之，求己者，常见己之过求人者，常见人之过。
子曰君子矜而不争羣而不党
矜似异羣，似同矜而不争，则虽异而同羣而不党，则虽同而异小人，务自矜持，便有争胜之意，相与羣居，便有合党之患。
子曰君子不以言举人不以人废言
此君子聴言之法，以言举人则失之，轻以人废言，则失之苛，但当因言而审察之耳，言虽是，而人则非亦不举人，人虽非而言，则是亦不废言，惟其是而已矣。
子贡问曰：有一言可以终身行之者乎？子曰：其恕乎！己所不欲，勿施于人。
天下之事，惟通彼己者，能不损己以益人，此理可以长久，行之而不变，若未免以人己二其心，则必有龃龉而不可行者，非特人病之，揆之吾心，必有不可行者矣，事只是心安者，便行得长逺此一段可以两字着力。
子曰：吾之于人也，谁毁谁誉？如有所誉者，其有所试矣，斯民也，三代之所以直道而行也。
毁人是不美事，圣人固无之，然有心于誉人，亦非圣人之公也，斯民在三代之时，所以能直道而行者，只是顺行此理，诗曰：周道如砥，其直如矢，君子所履，小人所视，葢三代之时，君子与小人同，此一道也，此一段所以两字着力。
子曰：吾犹及史之阙文也，有马者，借人乘之，今亾矣，夫前辈常説有马者借人乗之此乃阙文也。不言何人之马？借何人乗之葢相传妄自增加也，观圣人作春秋可见矣。
子曰巧言乱徳小不忍则乱大谋
不是，似是而非，如恶郑声，乱雅乐之乱来説未善也，此只説自己多言败徳，况巧言乎？故巧言能乱人徳小不忍起而便为之能，乱大谋乱，则百事不成矣。
子曰众恶之必察焉众好之必察焉
人情多于参差处致察，至于众人，所雷同处，亦不复加意，君子却不当如此，于众人所不察之中，当致宻察之功，葢非特观此一段，必字着意。
子曰人能道非道人
道自人出，非由外至者也，葢人能充扩此道，使天下共由之，此人之能道也，若人者万善俱备，无有亏遗，不足之处，道岂能人哉？此一段能，字着意。
子曰过而不改是谓过矣
过不能改，方是真过，若不幸而过，过而能改，非过也。
子曰：吾尝终日不食，终夜不寝，以思，无益，不如学也，来觧不是学与思相因，阙一不可，然一面苦思不学，则非徒无益，而又害之，虽圣人亦不能徒思也，学在前，思在后，故博学审问，然后慎思论语亦曰：博学而笃志，切问而近思，先学后思，思方有益。
子曰：君子谋道不谋食，耕也，馁在其中矣，学也，禄在其中矣，君子忧道不忧贫。
君子谋道不谋食，葢食非人之所能谋也，且如耕获以谋食可谋，得所求矣，然歳安能常丰，未免馁在其中，谋道者固不谋食，然学亦有禄在其中，未可谓之不得食也。葢道者，君子之所当忧而贫者，非君子之所当忧也，富不可求，贫不可去，虽忧无益也，圣人教学者亲切之言及此，可谓详尽矣。
子曰：知及之，仁不能守之，虽得之，必失之，知及之，仁能守之，不庄以涖之，则民不敬，知及之，仁能守之，庄以涖之，动之不以礼，未善也。
来説不是却太深了，又説居官临民，亦太小了，有国有天下者，当识此理，智虑周防，得到固足以来之，然强把持不住，须是守以仁秦，隋之君，是知及之也七制仁义，公恕统天下，是能以仁守之也，至于下两节，又非七制所能及也，使民瞻其颜色，望其容貌而不敢生慢易焉，此临之以庄之功也。虽然，犹未也，动之以礼，使民由于礼而不知所谓动之斯和，则尽善矣，此三代圣王之事也。
子曰：君子不可小知，而可大受也，小人不可大受，而可小知也。
此一段在可不可上着力，若不可小知，则小知是不好底事，与不可以为滕，薛大夫，事不同葢，大受是，受人大底事，如托国托孤，事关利害之类，若小小私昵，真是不管，强教他与闻其事，不得小人，反此小小私昵，亦能出力，为人才到利害便相背负葢谓其不可大受也。
子曰：民之于仁也；甚于水火，水火，吾见蹈而死者矣，未见蹈仁而死者也。
孟子曰：民非水火不生活，故水火，人之所恃以为生也，民之于仁也；甚于水火，若夫子所谓自古皆有死，民无信不立者，是也。民之于仁，急切如此，然人因蹈水火而死者有之矣，未见蹈仁而死者也，所谓无杀身以成仁者也，此两句人多説不同，或云水火，有蹈死底道理，仁无蹈而死者，此亦易晓，不待圣人説又有人説水火蹈之，终其身未有蹈仁终身至死而后己者也，此亦病人人皆是终身蹈水火，圣人却不应説吾见两字。
子曰当仁不让于师
当仁便向前做虽师不让也其勇于必为可知矣
子曰君子贞而不谅
来觧以谅为信，信与谅不同，匹夫匹妇之为谅，葢不顾义理之是非，但守其言之必信，此之谓谅，其于正大之义，相去霄壤矣。
子曰事君敬其事而后其食
古者人君不轻，以禄与人，所谓位定，然后禄之，又曰：以功诏禄者是也，君子亦不敢轻受其君之禄，如孟子所谓退而有去志，不欲变故不受也。事君者量事而后食，务先敬其事，度在已无愧事，而后敢受禄于君。
子曰有教无类
圣人只有教人之心，无分别人之心，才有教，则人人皆可学，却无彼此，今人多言某非士类，不可教，自恨教者，无以教人耳，苟有教何类之有？只患月不出，不患不徧，照也只患雨不降，不患其不徧，泽也。
子曰道不同不相为谋
不相为谋，则其背戾而不合，所谓左右背劔者也，君子于此，亦聴其自耳，非可强合也，东坡曰：彼且不吾信，如吾之不彼信也。
子曰辞达而已矣
君子无意于为辞，求以达其意而已矣，辞达则止，不求工也，然而见理不明者，其辞必不达。
师冕见，及阶，子曰阶也，及席子曰：席也，皆坐子告之曰：某在斯，某在斯师，冕出子张问曰：与师言之道与？子曰：然，固相师之道也。
来觧以为诚亦不必如此，实説只是道理合如此，瞽之无相伥伥，然无所之，故瞽必有相，今既来见，便合与他説所谓见瞽者，必作过之必趋，亦只是道理当然。
季氏第十六
季氏将伐颛防，冉有，季路见于孔子曰：季氏将有事于颛防，孔子曰：求无乃尔是过与？夫颛臾，昔者先王以为东蒙主，且在邦域之中矣，是社稷之臣也，何以伐为？冉有曰：夫子欲之，吾二臣者皆不欲也，孔子曰：求，周任有言曰：陈力就列，不能者止，危而不持，颠而不扶，则将焉用彼相矣？且尔言过矣！虎兕出于柙，龟玉毁于椟中，是谁之过与？冉有曰：今夫颛防固而近于费，今不取，后世必为子孙，忧孔子曰：求，君子疾夫舍曰欲之，而必为之辞，丘也，闻有国有家者，不患寡而患不均，不患贫而患不安，葢均无贫，和无寡，安无倾夫如是故逺人不服则修文徳以来之既，来之则安之，今由与求也，相夫子逺人不服而不能来也；邦分崩离析，而不能守也，而谋动干戈于邦内，吾恐季孙之忧不在颛臾，而在萧墙之内也。
颛臾任宿，须句皆风姓也，实司大皡与有济之祀，僖公之母成风，故僖公尝封须句，则风姓之亲，鲁亲之旧矣，颛防之伐，季孙蔑公室也，既説近费便是要广费地，此其真情也，圣人却不甚责，子路葢辅成季氏之恶者，大抵多是冉有故，季孙欲以田赋，使冉有访诸仲尼，又曰：季氏富于周公，而求也为之聚敛而附益之，圣人逆知三桓之子孙防矣，故曰季孙之忧在萧墙之内也。
孔子曰：天下有道，则礼乐征伐自天子出，天下无道，则礼乐征伐自诸侯出，自诸侯出，葢十世希不失矣；自大夫出五世，希不失矣；陪臣执国命，三世希不失矣；天下有道，则政不在大夫，天下有道，则庻人不议。
天下有道，则礼乐征伐不自诸侯出，况政在大夫，政不在大夫矣，况庻人得以议政縁诸侯侵礼乐征伐，故大夫窃政，大夫窃政，故庻人议政，上下相承之理也故下之事上卑之事，尊乃所以安乎其位也。
孔子曰：禄之去公室五世矣，政逮于大夫，四世矣，故夫三桓之子孙防矣。
自公子遂杀适立庻而后公室之权，去自昭公出居干侯，而季氏之僣极矣，圣人当定公之时，故曰：禄之去公室五世矣，政逮于大夫，四世矣，禄先去公室而后政，始逮大夫。
孔子曰：益者三友，损者三友，友直，友谅，友多闻益矣。友便僻友善，柔友便佞损矣。
取友之道，以刚为上，而多闻次之，若便僻，善柔便佞，皆非刚者也，益如人加长而不自知损，如火消膏而人不见，益难而损，易如薰莸，然十年尚犹有臭。
孔子曰：益者三乐，损者三乐，乐节礼乐，乐道人之善乐，多贤友益矣，乐骄乐，乐佚逰乐宴乐损矣。
大学，曰：有所好乐，则不得其正，然亦观其正与不正耳，有所好乐，则念虑不忘于心，久而与之俱化，其最善者，好自谨饬，与贤者游，而喜称道人之善，知为善之可慕，久久必当有益，若怠惰不学，好自纵恣，久而不改，其损大矣，骄乐傲也，佚游慢也，宴乐安也，皆恣情纵欲之病也。
孔子曰：侍于君子有三愆，言未及之而言谓之躁，言及之而不言，谓之隠未见颜色而言谓之瞽。
此一段，读曲礼即见得，少事长者，其难如此，孔门中，如子路之率尔，固不可，然问焉而不言，则不用情，亦非事长之义也。若夫未见颜色而言，则妄人而已矣。
孔子曰：君子有三戒，少之时，血气未定，戒之在色，及其壮也，血气方刚，戒之在鬬，及其老也，血气既衰，戒之在得。
前辈已谓血气之善有限，学问之善无穷，葢学问不充，血气用事，虽有善者，亦只是血气为之，况血气之不善者乎？学问之功全在变化气质，血气随少长而盛衰，此心戒惧，一日则好，一日，君子有三戒，不敢自恃如此。
孔子曰：君子有三畏，畏天命，畏大人，畏圣人之言，小人不知天命而不畏也，狎大人，侮圣人之言。
子曰：无欲而好仁，无畏而恶不仁者，天下一人而已矣，故畏者进徳之阶也人惟无所畏也，而后动于恶，故小人为不善者，必先慢天忽，人不有圣贤之论，然后得以自便，其欲王氏曰：天变不足畏，人言不足恤，祖宗不足法，此所谓无忌惮者也。
孔子曰：生而知之者，上也，学而知之者，次也；困而学之，又其次也；困而不学，民斯为下矣。
未尝学问，触事面墙，穷途而反，尚可谓学既学而知，犹可次于生知之列，直至于困，不学，民方为下于此，知天下无不可学之人，学无不可知之理，学者不当自弃，君子不当弃人。
孔子曰：君子有九思，视思明，聴思聪色思温，貌思恭，言思忠事思敬，疑思问，忿思难，见得思义。
古人以视聴言貌，思为五事，圣人以思分于视，聴言貌之中，其理相为用也，今人何尝不思？但思虑扰扰，要者不曽，思只是邪妄耳内，而处已外而接物，那一件少思虑得，君子念念不忘于善，故事事物物皆经思虑，思则得之，不思则不得也，今人所以多悮者，只缘卤莽过了，若加思虑，无有不当者，然而君子之思，非扰扰，然无所至止也，内有所主，中扃不惑，则事变虽万殊，而此思则一，学问之功以思为主，圣人言之详矣。所谓不思无思者，是又圣人之事也。
孔子曰：见善如不及，见不善如探汤，吾见其人矣。吾闻其语矣，隠居以求其志，行义以达其道，吾闻其语矣，未见其人也。
前辈尝説见善如不及，见不善如探汤，是不好事，葢见善则不向前，见恶则时，一染指焉，人类多如此，若夫退然自处，理防自巳，事各据其所可行者，以自达于圣人之道，如此底人，己自难得，今人只是推善不做，尝试于为恶者尔。
齐景公有马千驷，死之日，民无得而称焉。伯夷，叔齐饿于首阳之下，民到于今称之，其斯之谓与！
此一段是连上文齐景公闻夫子君君臣臣之言而知其善，闻晏子之言而知礼之可以为人国，然卒不能用其言，柔弱无立，甘心于乱亡，岂非所谓见善如不及者乎？伯夷，叔齐所谓隠居以求志，行义以达道乎？
陈亢问于伯鱼曰：子亦有异闻乎？对曰：未也，尝独立，鲤趋而过庭，曰：学诗乎？对曰：未也，不学诗，无以言，鲤退而学诗，他日又独立，鲤趋而过庭，曰：学礼乎？对曰：未也，不学礼，无以立。鲤退而学礼，闻斯二者，陈亢退而喜曰：问一得三，闻诗闻礼，又闻君子之逺其子也。
圣人之教子，先养其气质，待其可以受教也，然后因其质而徐教之，不先时而躐等也，学诗学礼，乃平日为门人，言者还，以告其子，夫子尝谓伯鱼曰：人而不为周南召南，其犹正墙面而立也，此学诗之训也，伯鱼之母亡，期而犹哭夫子闻之曰：嘻！甚也，伯鱼闻之遂不哭，此学礼之训也。
邦君之妻，君称之曰夫人，夫人自称曰小童，邦人称之曰君夫人，称诸异邦，曰寡小君，异邦人称之，亦曰君夫人。
此章是先王之礼，弟子附见于此，葢亦尝闻圣人之言云尔，夫人与君得并称君，夫人称小君，此其于国之臣子，有君道也，所以相内治也，如之何其以易为之，春秋之时，夫人不成其为小君矣，君称之曰夫人，夫人自称曰小童，其相敬如此，宁复有如春秋夫人之事哉？宋左师受妾，弃宝马之赐，改命曰君夫人，而后受之，大臣之称若此，邦人何观焉？圣人安得不叹息于斯。
阳货第十七
阳货欲见孔子，孔子不见，归孔子豚，孔子时其亡也，而往拜之，遇诸涂，谓孔子曰：来，予与尔言曰：懐其宝而迷其邦，可谓仁乎？曰：不可，好从事，而亟失时，可谓知乎？曰：不可，日月逝矣，歳不我与，孔子曰：诺，吾将仕矣。
此不是圣人明哲保身，乃是圣人从容中道处，归豚之意，阳虎设诈，行权以屈，圣人之从已如此也，圣人黙折之往来，唯诺之间，使小人不得以致怨肆毒，所谓从容中道者与？
子曰性相近也习相逺也
相近二字，至哉圣人之言也，浑然天成，无所偏倚，三字之説废矣，后虽有辨者无所致，其诘矣哉！
子曰唯上知与下愚不移
此一章是连上文圣人惧人之不晓也，故又再言之，惟其习相逺故上智与下愚不移，其初只是同行一人，向东一人，向西便有万里悬隔，终身不相及矣，然则为中人者，可不审所习哉。
子之武城，闻歌之声，夫子莞尔而笑曰：割鸡焉用牛刀？子游对曰：昔者偃也闻诸夫子曰：君子学道则爱人，小人学道则易使也，子曰：二三子偃之言是也。前言戯之尔。
闻歌之声，不是子游，歌是邑之人歌也，故子游以学道为对，一似今之州县，先教化所在，各有书堂，诵之声，洋洋盈耳，夫子欣然有当于其心，故喜而戯之耳。
公山弗扰以费畔，召，子欲往，子路不説曰末之也，己何必公山氏之之也？子曰：夫召我者，而岂徒哉？如有用我者，吾其为东周乎！
按：公山不狃率费人以攻中山，仲尼命申句须，乐颀下伐之，费人北，国人追之，不狃奔齐，如此，则是公山不狃之招，圣人是有悔畔之意也。故圣人欲从而劝教之，及其不往，则始命乐颀等下伐之，夫子时为司冦也。若是子路则决然不可往，非有磨不磷，湼不缁之徳则不可往，非有绥来，动和之功，则往亦无益，圣人阖辟造化之功，子路宜乎？惊怪而不晓也。
子张问仁于孔子，孔子曰：能行五者于天下为仁矣，请问之，曰：恭寛信敏，恵恭则不侮，寛则得众，信则民任焉，敏则有功，恵则足以使人。
此五者处已甚严，待人甚恕，大抵圣门之论仁，分而言之，则仁义礼智各为一徳合而言之，则仁总万善，而为之长，凡天下之善皆仁也，不必曰：此仁便是公，彼仁便是觉也，克己不必专説己爱人不必专説人未有克已而不爱人，未有爱人而不能克己者也。
佛肸召，子欲往，子路曰：昔者由也闻诸夫子曰：亲于其身为不善者，君子不入也，佛肸以中牟畔，子之往也，如之何？曰：然？有是言也，不曰坚乎？磨而不磷，不曰白乎？湼而不缁，吾岂匏也哉？焉能系而不食。
观夫子者，当于见南子，欲从公山弗扰及佛肸召处观之，此是圣人大功大用，与造化相似处，去圣人一间便做不得，葢不如是，不足以为圣人，亲于身为不善，君子不入，此只是初学自守者，便能及此，子路可谓不识圣人，吾岂匏也哉？焉能系而不食？言其不为人所食，无用于世也，人亦须有用于天下，方可以扶立，世道乾坤，亦只是用，若安坐而无所用，是亦匏而已矣。
子曰：由，女闻六言，六蔽矣乎？对曰：未也。居，吾语女，好仁不好学，其蔽也愚；好知不好学，其蔽也荡；好信不好学，其蔽也贼；好直不好学，其蔽也绞；好勇不好学，其蔽也乱；好刚不好学，其蔽也狂。
来説以仁知六者为质，不是，此只説好耳仁知信直勇，刚此六者，最是好底徳愚荡贼绞乱狂，此六者，最是不好底事，只縁不学，故虽好仁，好信亦只为善，何况所好者非善耶？大抵人不学问，与学而不穷，其精防徒知美名之可慕而不究其实，其意皆以善为之，而不知其非者多矣，此则学者之所畏也。
子曰：小子何莫学夫诗，诗可以兴，可以观，可以羣可以怨，迩之事父逺之事君多识于鸟兽草木之名。
人情至美也逺近相取情伪相感，则亦有时而不美，故圣人必有以通人情，使得以自述其情性，写其欢欣之意，而叹其愁思，不乐之状，夫是以宣其鬰滞而乐其和，美则不肖之心不生矣，后之学者，岂不当学，此通乎诗，则明乎人情，识乎物理，可以感发，善心察观世变，可以羣居不乱，虽有怨诽而不至于已甚，上而君臣父子之间，有人情之所难处者，皆委曲中道，下而鸟兽草木之名，与时消息，物理变化，亦可畧见矣学诗之功至此，顾不大哉！
子谓伯鱼曰：女为周南，召南矣乎？人而不为周南召南，其犹正墙靣而立也与！
来觧以为道不可进，犹正墙面而立，此説不通道不进，如何説正墙面，所谓正墙面者，谓其无所见也，古人学诗增长，人见识甚多，故古人多因诗以正，义理周南，召南三百篇之祖，亦不必实説人伦之本也，为犹治也，犹为礼为乐之意。
子曰：礼云礼云，玉帛云乎哉？乐云乐云，钟鼓云乎哉？夫子于论语，止言礼不在玉帛，乐不在钟鼓耳，至于礼记説礼乐极亲切，推而至于孝悌之行，治心治躬之学，无声之乐，无体之礼，其深矣哉！孟子得之，直论其实，以为出于事亲，从兄可谓深切着明矣。
子曰：色厉而内荏，譬诸小人，其犹穿窬之盗也，与孟子尝论人能充穿窬之心，而义不可胜用，穿窬与义逺矣毫厘之间相絶如此，信乎为学之难，君子致谨于精防之际如此也，孟子又言：士未可以言而言，可以言而不言，是皆穿窬之类也，其分别于义利之际，精防而严直圣门论学，大抵如此，圣人以色厉内荏，比于穿窬，可不畏哉！外虽刚强，中实歉然，是有愧于中也。外欺人而内自愧，惴惴然惟恐人之知己也，是岂非穿窬之类哉？
子曰乡原徳之贼也
此章孟子论之葢详矣，稂莠苖之，贼郑声乐之贼，谓其同类而近也，疑似不明，误天下后世不少，此吾夫子之所甚恶而少正卯，所以诛也，夫子不攻异端，而恶乡原，圣人之意防矣，原髙也，深也。
子曰道聴而涂説徳之弃也
学不穷本，何以进徳道聴涂説犹今谚所谓东畔聴，得西畔去説更不究见本末，由来便以为是如此，虽圣人亦不能教也，此之谓自弃。
子曰：鄙夫可与事君也与哉！其未得之也，患得之，既得之，患失之，苟患失之，无所不至矣。
东坡云：李斯忧蒙恬之夺其权，则立，二世以亡，秦卢忧懐光之数，其恶则误徳宗以再乱其心，本生于患，失其祸，乃至于防邦，善哉斯言，能推明圣人之意矣，其始止是鄙夫，其终乃是乱臣贼子爵禄之心重，便生出无限，事误国误家，岂其本心哉！一念之差而已矣。
子曰：古者民有三疾，今也或是之亾也，古之狂也肆，今之狂也荡，古之矜也廉，今之矜也忿戾，古之愚也直，今之愚也，诈而已矣。
古人虽病处亦好，今人连病，亦无古人就病处却医得，今人之病，不可救矣，肆与荡不同，肆是放言髙论荡则不检束矣，廉是有廉隅，如今人言善自矜持是也，若忿戾，则傲俍已甚，气象全别矣，此皆小人自托于美名，以掩其欺者也。
子曰：恶紫之夺朱也，恶郑声之乱雅乐也，恶利口之覆邦家者。
此一段与孟子所説不同孟子是説疑似之乱真也，故恶之，夫子直言其所以恶之之意耳。所谓君子亦有恶是也。
子曰：予欲无言，子贡曰：子如不言，则小子何述焉？子曰：天何言哉？四时行焉，百物生焉，天何言哉！
此见得圣人以天自处，圣人尝曰：我欲托之空言，不如见之行事之深切着明也，使圣人得见诸行事，必有造化宻移之功不言而化矣！退而载诸空言，平日与门弟子讲论，与系易象作春秋，皆言也，犹惧天下后世求圣人于言语之末，而莫知其本也。故又有予欲无言之叹，子贡异日有不可得，闻之説是得圣人之意矣。
孺悲欲见孔子，孔子辞以疾，将命者出户，取瑟而歌，使之闻之。
夫子阚亡而见阳，货与取瑟而歌，使孺悲闻之之事，见得圣人待小人之道无絶小人之法，而又有感悟，小人之机，其阖辟造化，非学者所及也。
宰我问三年之防，期已久矣，君子三年不为礼，礼必壊三年不为乐，乐必崩，旧糓既没，新糓既升，鑚燧改火，期可已矣，子曰：食夫稻，衣夫锦，于汝安乎？曰：安！汝安则为之，夫君子之居，防食防不甘，闻乐不乐，居处不安，故不为也，今汝安则为之宰我出，子曰：予之不仁也；子生三年，然后免于父母之懐夫三年之防，天下之通防也，予也有三年之爱于其父母乎？
甚矣，宰予之不仁也；习于世俗之薄，而反诸其心尤甚焉，自以为礼乐之废，壊重于其亲之亡也，使予尝读蓼莪之诗，必不忍发此语矣！十哲之数既入，曽子当去宰予，学者无以宰我为圣门之徒，汚吾圣人也。
子曰：饱食终日，无所用心，难矣哉！不有博奕者乎？为之；犹贤乎已。
博奕之过，止在博奕，无所用心之过，虽滔天可也，学者不可使此身逐日无安处。
子路曰：君子尚勇乎？子曰：君子义以为上，君子有勇而无义为乱，小人有勇而无义为盗。
知仁勇三者，天下之达徳也，圣人以勇，配仁知葢，勇即义也，子路见勇而不见义，故圣人不言，勇而言义，夫大而为乱，小而为盗，皆勇之为祸也，君子岂可以尚勇乎？此圣人教子路切至如此也，齐宣王好勇，孟子诱而进之，故曰，王请无好小舅子路尚勇，夫子辞而辟之，故曰：君子有勇而无义为乱，圣贤教人之意深矣。
子贡曰：君子亦有恶乎？子曰：有恶，恶称人之恶者，恶居下流，而讪上者，恶勇而无礼者，恶果敢而窒者？曰：赐也，亦有恶乎恶？徼以为知者，恶不逊，以为勇者，恶讦以为直者。
圣人之所恶者，恶其为害于人，子贡之所恶者，恶其自欺于已，其广狭不同如此，圣人之喜怒，前辈以为如鉴，然妍丑自见，无所容心，若子贡之恶则见人之过，而有忿疾之心矣。
子曰：唯女子与小人为难养也，近之则不逊，逺之则怨圣人察于人情之际，亦防矣，上而宦官宫妾，下而家人臧，皆是物也。逺之不可近之，不可，则亦难乎其为养也，不求诸家，而求诸身，得其所以养矣。
子曰年四十而见恶焉其终也已
来觧以为年至四十，此其不惑之时也，説书不当如此，四十而不惑，此自是夫子当时事如何？立定限制，便云四十，是不惑时，夫子四十不惑，孟子四十不动心，此自是孔，孟为学成就，如此，岂比夫三十壮，有室四十，强而仕为人人一定之説乎四十而见恶焉，犹云四十五十而无闻焉，取其大约言也，此圣人待人忠厚之意，年至四十，春秋已髙经歴世变已多，犹未免见恶于人，此所谓困而不学，民斯为下者也，叹息之而已矣。
防子第十八
防子去之，箕子为之奴，比干谏而死，孔子曰：殷有三仁焉。
前辈尝説商三仁若比干死，箕子囚，皆无可觧説者防子此事最费觧説故防子特作一书自説其去之之因葢二人可諌防，子当嫌疑，可立之际，故不敢説退而存商之祀，所谓自靖人自献于先王，三人各行其志，无愧于先哲王，此其所以为仁也；一经夫子之言三人之名，遂定不然，后世必以防子之去为非矣。桞子厚説纣恶未稔而自毙，武庚念乱以图存，国无其人，谁与兴理？此固人事之或然者，箕子隠忍而不去，亦有志于斯，此亦説得箕子好。
桞下恵为士师三黜，人曰：子未可以去乎？曰：直道而事人，焉往而不三黜，枉道而事人，何必去父母之邦，人皆谓桞下恵和，观直道事人之语，桞下恵不和矣，不容于人，至于三黜，其亦不可谓介矣，故伯夷非隘，桞下惠，亦非不恭，葢不如是，不足以为圣贤，孟子推言其末流之弊耳，伯夷，叔齐栁下恵三人，一经，夫子称道再经，孟子助之，其名遂定，不然，杨子云所谓东国之诎，臣西山之饿夫也。
齐景公待孔子曰：若季氏则吾不能以季孟之间待之，曰：吾老矣，不能用也。孔子行。
来觧説礼貌薄不是，葢以季孟之间，待夫子是大段礼貌厚了，圣人岂縁此去齐景公待孔子不是，当面説乃是商量待夫子之礼如此，夫子亦不是当面説吾老不能用，乃闻此语而説耳葢齐景公虽尊圣人，而不能用其言，以季孟之间，待夫子只是要商量相待底礼数，非圣人之意也，安得而不行，故去齐，接浙而行，言其速也，犹齐宣以万钟留孟子意。
齐人归女乐季桓子受之三日不朝孔子行
齐人归鲁侵疆，设计以倾，圣人季桓子，三日不朝，心术巳壊齐人之计行矣，故夫子遂行，曰：彼妇之口，可以出走，然以膰肉不至而行，此孟子所谓防罪也。去就止速，何其从容！中道如此。
楚狂接舆歌而过孔子曰：凤兮凤兮，何徳之衰？往者不可谏，来者犹可追，已而已巳，今之从政者殆，而孔子下，欲与之言，趋而避之，不得与之言。
凤兮凤兮，何徳之衰不是説夫子盖説时节不好，如凤鸟不至之类是也。叹凤鸟之莫闻，而君徳之莫致也，往者不可谏，来者犹可追，犹云时尚可为也。既而曰：已而已而，今之从政者殆而言，今不可复为其从政事者，增益其危乱而已矣，观接舆，此言亦不是无意于世者，故夫子下，欲与之言，然竟趋避而去，如此等言语，不可谓之不是，只是欠讲磨之功，若与之往复论辨，必须悟独见之非，惜乎不得与之言，此圣人之所恨也。
长沮，桀溺耦而耕，孔子过之，使子路问津焉，长沮曰：夫执舆者为谁？子路曰：为孔丘曰：是鲁孔丘与？曰：是也。曰：是知津矣，问于桀溺，桀溺曰：子为谁？曰：为仲由，曰：是鲁孔丘之徒与？对曰：然？曰：滔滔者，天下皆是也。而谁以易之？且而与其从避人之士也，岂若从避世之士哉！耰而不辍，子路行以告，夫子怃然曰：鸟兽不可与同羣，吾非斯人之徒与而谁与？天下有道，丘不与易也，子路从而后遇丈人，以杖荷蓧子路问曰：子见夫子乎？丈人曰：四体不勤，五谷不分，孰为夫子？植其杖而芸，子路拱而立止，子路宿杀鸡为黍而食之，见其二子焉，明日，子路行，以告子曰隠者也，使子路反见之，至则行矣子路曰：不仕无义，长防之节，不可废也，君臣之义，如之何其废之？欲洁其身而乱大伦，君子之仕也，行其义也，道之不行，已知之矣。
若此等人，不可谓之不贤，正縁讲究不明，故所见有差别，彼为无道，不可与易，圣人以为无道，正吾所当易，若有道则无用乎易也，其差处正在此，辟人者言，见其人之不善则从而去之，是为辟也，人不与人为羣，乃欲与鸟兽为羣，不特待人太薄，待已亦太薄矣，荷蓧丈人为许行之学者也，然能留子路宿，见其二子，其于人情不已，处即天理之不可冺灭者也，圣人以为可教，故使子路反见之，至则行矣，何其畏人若此哉！子路从圣人既久，亦知大伦之义，本出于一，一处欠阙，则他处皆非，今知有长防，而不知有君臣，此之谓不能充其类，道之不行，已固知之矣，然不仕，却不得直，是无君臣之义而后可，故君子之欲仕也，行吾君臣之义而已，至于用与否？则在君而吾之义已尽矣，此所谓讲究精防不偏不倚，如此，虽然，子路一日而见三隠者世之贤者，伏于岩穴之中，不得圣人为之依归者，何世蔑有？尧舜在上，皆贤哲之臣也。
逸民伯夷，叔齐，虞仲，夷逸，朱张栁下恵，少连子曰：不降其志，不辱其身，伯夷，叔齐与谓栁下恵，少连降志辱身矣，言中伦，行中虑其斯而已矣，谓虞仲夷逸，隠居放言，身中清，废中权，我则异于是，无可无不可。
按礼记云：大连，小连善居防，盖当时贤者也，桞下恵，身中清洁，已自髙不为世所污，废中权，则逃遁自匿，不为时所忌，由无可无不可，五字观之，一节自喜，与敦化之功，逺矣。
太师摰适齐，亚饭干适楚，三饭缭适，蔡四饭缺适秦，皷方叔入于河，播鼗武入于汉，少师阳击磬襄，入于海，按注家云：鲁哀公时礼乐废，乐人皆去，葢不应鲁哀公时，所有乐人同时皆去，哀公虽削弱，国事亦不应如此谬，前辈説师摰自是周厉王，时人由此一事观之，周衰，乐废乐官，逃散乎四方，圣人惜之，故弟子追记于此耳。
周公谓鲁公曰：君子不施其亲，不使大臣怨乎不以，故旧无大故，则不弃也；无求备于一人。
前辈以为施者，陈其罪而戮之之谓也，左传曰：施生戮死可也，又曰：施刑侯而尸雍侯与叔鱼于市是也。不施其亲，犹公族致刑，于甸人之意，此四事皆是寛厚之意，所谓周公治鲁，亲亲而尊，尊者可见于此矣。不使大臣怨乎不以，此尊尊也。
周有八士，伯达伯适，仲突仲，忽叔夜，叔夏，季随季騧周之八士，如八元八凯，然其事不载于尚书，故后之人无考焉，圣人作春秋，士不书石，尚书者贵其知礼也，然则三代之时，士不为大夫者，其事业不亦多矣。
子张第十九
子张曰：士见危致命，见得思义，祭思敬，防思哀其可已矣。
来觧以为士能见危致命，见得思义，故以此心而承祭自然思敬，以此心而临防自然思哀不是，此自是四事，非是连上文利害，是君子用力处防祭，是君子尽心处，人能检防，此四者，亦可以为士矣。其可已矣，犹事亲若曽子可也，之可。
子张曰：执徳不信道不笃，焉能为有？焉能为亡来觧説上两句云：不足以有容，不足以有守，説下两句云：无所轻重于世，若如此，説恐无交涉，盖执徳不则其人无所依据，信道不笃，则其心无所主张，如此等人，盖无常之人，夫子所谓防之生也，幸而免者也。子张外饰之人而为论确实如此，可谓进徳矣。
子夏之门人问交于子张，子张曰：子夏云何？对曰：子夏曰：可者与之，其不可者拒之，子张曰：异乎吾所闻，君子尊贤而容众，嘉善而矜不能，我之大贤与于人何所不容？我之不贤，与人将拒我，如之何其拒人也。
两人趋向不同，故议论亦异，然论交之际，其説皆通人之所以有交友者，贵其有益也，若不可与者，泛然受之，何益于我？非所谓毋有不如已者之义也。子张之説亦不可谓不广大，然非学者事，此圣人教人不倦之功也，若学者当学子夏，至于子张之论，非尔所及也。
子夏曰：虽小道，必有可观者焉，致逺恐泥是以君子不为也。
子夏之学，流为庄周，其原盖出于此，盖此语有病，圣人立论，决不如此， 先圣之道，凡小道，皆异端也，岂惧其致逺而泥乃有所不为哉！
子夏曰：日知其所亡，月无忘其所能，可谓好学也已矣，学问无止，法善学者当有日益之功，日计之不足，歳计之有余，则善矣，来觧以为致其知而不已，保其有而不失，此语防有病，若每日要求知其所未有，每月又保其所有，此大段扰扰矣，子路未之能行，惟恐有闻，此求知之病也，不忮不求，何用不藏？子路终身诵之，此保其所有之病也，能温故知新，可以语此矣。
子夏曰博学而笃志切问而近思仁在其中矣
博学笃志，切问近思，为学之道尽于此，此之谓明向上，则有力行一事，非是此四者，可以谓之仁？仁在其中，犹学也，禄在其中之谓。
子夏曰百工居肆以成其事君子学以致其道
东坡尝説学以致道甚深，然却不与上文相连，不用深説百工居肆，以成其事，君子为学，亦须致道只须如此説言人各有本业，须做到成就处，方是。
子夏曰小人之过也必文
人患不知其过，才知便悔，才悔便改，今若文过，则是已知过了，知而文之则必不悔，既不悔，则必不改，此其所以为小人也。
子夏曰：君子有三变：望之俨然，即之也，温聴其言也厉，此章语亦有病，所谓子温而厉者，温中有厉，不是聴其言，方知其厉，君子有三变：随物赋形，从容中道，何啻万变，本于此一而已，乡党一篇可见，望之俨然，即之也温，便是子温而厉，此章多是子夏言：乃其门人私记，如此病处甚多，与圣人之言全别，大率説得极辛苦。
子夏曰：君子信而后劳其民，未信，则以为厉已也，信而后谏，未信，则以为谤已也。
欲信人先从自信起，自信甚难，所谓有诸已者是也，至于使人信已是使他人之心，如我之心也，不是自信得熟，何以及此？那件事不是信了，方做得成，故学问先从信起。
子夏曰大徳不逾闲小徳出入可也
徳一也。有大徳小徳何也即其全体而论之，故谓之大徳由其一节言之，故谓之小徳，譬如仕止久速，各从其可，所谓出入焉者也，然从心所欲，不逾矩，凡其所行，曷尝出于规矩之外哉！
子游曰：子夏之门人小子当洒扫应对进退则可矣，抑末也，本之则无，如之何？子夏闻之，曰：噫！言游过矣，君子之道，孰先传焉？孰后倦焉？譬诸草木，区以别矣，君子之道，焉可诬也？有始有卒者，其惟圣人乎！
来觧以为下学，上达之意，非也，子夏意不如此，子夏之意以为学者当有次第，葢学者，等级不同，善教者亦须量其人而授之，君子之道，孰当光传？孰是后倦？若是后倦之人，则不当先传与之，此其等级次第，不可乱也，譬如草木，有区以为之别矣，是岂可相欺也，除是圣人合下便理防得，故有始有卒，不至于后倦者，惟圣人而后能耳。
子夏曰仕而优则学学而优则仕
前辈説仕与学一也，仕而优便是学，学而优便是仕，盖仕而优非学，何以致此？学而优则出从仕，岂复有二道哉。
子游曰防致乎哀而止
来觧以为过则伤生，不及则伤恩，故一止于哀，此语非也，此盖子游反本之论也，周衰之时，防不如古礼，多而哀少矣，故夫子甞曰：防与其易也宁戚，子路亦曰：与其哀不足而礼有余也，不若礼不足而哀有余也；子游之意亦如此，防极乎哀而止，他事皆末也。
子游曰：吾友张也，为难能也，然而未仁，曽子曰：堂堂乎张也，难与并为仁矣。
不仁与未仁，不同不仁，是心术之病，此小人之事未仁，是学术之病，学者容有之，子张在圣门不得谓之不仁，但仁之为道逺非笃实力行，人未易至子，张饰外不务实，如何并为仁？得此二子之所恨也，子张有好髙之病无宻察之功。
曾子曰：吾闻诸夫子，人未有自致者也，必也亲防乎？此一语孟子，尝言之曰亲，防固所自尽也，致之为言尽也，自尽其心而已，人那件事不当自尽其心，但人罕能自尽于其亲，防处观之，则天理形见，不可冺灭矣，乐正子春曰：自吾母而不得吾情，吾恶用吾情。
曾子曰：吾闻诸夫子，孟庄子之孝也，其他可能也，其不改父之臣与父之政，是难能也。
孟庄子仲孙速也？按：襄公十九年八月，孟献子卒，襄公二十三年八月，孟庄子卒，孟荘子为政，才四年耳，中间不见其事，想此四年之中，一遵其父之旧，此正合，夫子所谓三年无改于父之道是也。当春秋之时，世家大夫骤变其父之政者多矣，故圣人喜之如此。
孟氏使阳肤为士师，问于曾子，曾子曰：上失其道，民散乆矣如得其情，则哀矜而勿喜。
善哉！曾子之言也，有司闻此，有愧于斯民多矣，古者司政，典狱之臣，虽上得其道，民防于罪，犹有哀矜，训教反，已自责之意，若上失其道，是教民于罪也，不能自责，而反以责民已，羞愧矣，况矜已自喜，求工法律之外乎！
子贡曰：纣之不善，不如是之甚也？是以君子恶居下流，天下之恶皆归焉。
言不善者，必归于桀，纣，然则纣之不善，其初岂若是？然哉朋而和之者众矣，是故趋向之初，不可以不谨，一入于下流，则天下之为恶者皆归之，防溺日深而不能自出也，故曰：纣为天下逋逃主，萃渊薮。
子贡曰：君子之过也，如日月之食焉，过也，人皆见之，更也人皆仰之。
君子有公过无私过，事势之适然，固有不能免者，亦有出于仓卒不熟之际，检防不及者，故其过也。人皆见之，及人言以为不可，或反诸吾心而不安，则然与天下共改之，何有于我哉？夫人心之至明者，不可亡也。譬之日月之食也，外物昏之明，未尝亡也，及其复明，则向之明者果安从来哉知乎！此可以言进，徳矣。
卫公孙朝问于子贡曰：仲尼焉学？子贡曰：文武之道未坠于地，在人，贤者识其大者，不贤者识其小者，莫不有文武之道焉，夫子焉不学，而亦何尝师之有。
太宰尝问于子贡，子贡以为夫子，天纵之将圣，今答卫公孙朝之问，又曰：夫子焉不学，盖天纵，见圣人资禀苟非学，亦何以成就？圣人之学，与众人同文，武之道，然在此，人皆可学，但恨人不能学耳，卫公孙朝谓圣人之学，必有非人所可知者。
叔孙武叔语大夫于朝，曰：子贡贤于仲尼，子服景伯以告子贡，子贡曰：譬之宫墙，赐之墙也，及肩，窥见室家之好，夫子之墙数仭，不得其门而入，不见宗庙之美，百官之富，得其门者或寡矣，夫子之云：不亦宜乎！
宰我，子贡，有若三子，孟子以为知足以知圣人，然则子贡所言，宗庙之美，百官之富，是亦知夫子之浅者耳，况叔孙武叔乎！
叔孙武叔毁仲尼，子贡曰：无以为也，仲尼不可毁也。他人之贤者，丘陵也，犹可逾也，仲尼日月也，无得而逾焉，人虽欲自絶其何伤于日月乎？多见其不知量也，世衰道防，虽三家之子孙皆不及其祖父，如孟武伯季康子之徒，虽不能知圣人皆能尊敬之，叔孙婼，在春秋中亦略可喜，若季孙斯，叔孙州仇之徒不及其祖父益逺矣。
陈子禽谓子贡曰：子为防也，仲尼岂贤于子乎？子贡曰：君子一言以为知，一言以为不知，言不可不慎也，夫子之不可及也，犹天之不可阶而升也，夫子之得邦家者，所谓立之斯立，道之斯行，绥之斯来，动之斯和，其生也荣，其死也哀，如之何其可及也。
一言以为知，一言以为不知，谓君子不敢轻于言如此也，葢一言以为知，又一言，不敢以为知其自畏如此，陈子禽在圣门中，不知所学，何事问三事：皆谬其一问，子贡夫子求闻是邦之政，其二问伯鱼有异闻，其三，以为子贡贤于仲尼也。
尧曰第二十
尧曰：咨尔舜，天之厯数在尔躬，允执其中，四海困穷，天禄永终，舜亦以命禹曰：予小子履，敢用牡，敢昭告于皇皇后帝，有罪不敢赦，帝臣不蔽，简在帝心，朕躬有罪，无以万方；万方有罪，罪在朕躬。
此一段尧，舜揖逊，汤武征伐之本，防尽在是矣。尧舜之揖逊天也，故曰：天之厯数在尔躬，汤武之征伐，亦天也，故曰：敢昭告于皇皇后帝，推见尧舜，汤武与天心为一处，故门弟子记录于此。
周有大赉，善人是富，虽有周亲，不如仁人，百姓有过，在予一人，谨权量，审法度，修废官，四方之政行焉，兴灭国继絶世举逸民，天下之民归心焉所重，民食防祭寛则得众，信则民任焉，敏则有功，公则説。
此一章説武王得天下事，今于武成中略见式，商容闾散财发粟，大赉于四海，而万姓悦服，列爵分土，重民五教，惟食防祭，惇信明义，崇徳报功，垂拱而天下治是也。又有下车，封舜后一事，自尧曰而下至此，并不言子曰：又后面一节，颇似不相连，此是圣人论次上古之事而得夫尧，舜；禹，汤：武王得天下之本，与其施设，建置之方，可以为万世帝王之法，自寛则得众而下，是説武王之徳缘寛便得众，信便民任敏便有功，公便説观武王武成所载可畧见矣。
子张问于孔子曰：何如斯可以从政矣，子曰：尊五美，屏四恶，斯可以从政矣，子张曰：何谓五美？子曰：君子恵而不费，劳而不怨，欲而不贪，泰而不骄，威而不猛，子张曰：何谓恵而不费，子曰：因民之所利而利之，斯不亦恵而不费乎？择可劳而劳之，又谁怨？欲仁而得仁，又焉贪？君子无众寡，无小大，无敢慢，斯不亦泰而不骄乎？君子正其衣冠，尊其瞻视，俨然人望而畏之，斯不亦威而不猛乎？子张曰：何谓四恶？子曰：不教而杀谓之虐，不戒视成谓之暴，慢令致期谓之贼，犹之与人也，出纳之吝，谓之有司。
何谓尊中庸，曰尊徳性而道问学，曾子曰：尊其所闻则髙明此之谓尊均之为善也，尊之则髙明卑之则蹇浅，此五美者，尊之则为美，卑之则能为恶疑似之际，美恶相悬，若四恶者，只是目前，有司常行底事，圣人推此以恶，名之曰虐，曰暴，曰：贼此何等名耶？又以有司配之甚矣，有司之恶也，其原只是自便于已而责望于人，其恶遂至于此，为有司者，可不戒哉！
孔子曰：不知命无以为君子也，不知礼，无以立也；不知言，无以知人也。
学者先不要以得防祸福，入其心葢，此心既定，定方能为学知礼，所以修身，知言所以接物，其本之出于我者，则一也。此三事皆言知，盖致知之学当如此。
石鼓论语答问卷下